Verse Number,Verse Text,
1,"Mena a bankambua ba Yezu Kristu, muana wa ku ndelanganyi ya Davide ne ya Abrahame, adi nunku:",
2,Abrahame uvua mulele Izake. Izake kulela Yakobe. Yakobe kulela Yuda ne bana bakuabu ba balume.,
3,Yuda ne mukajende Tamare kulela Perese ne Zera. Perese kulela Esrome. Esrome kulela Arame.,
4,Arame kulela Aminadabe. Aminadabe kulela Nashone. Nashone kulela Salmone.,
5,Salmone ne mukajende Rakabe kulela Bowaze. Bowaze ne mukajende Rute kulela Obede. Obede kulela Ishayi.,
6,Ishayi kulela mukalenga Davide.,
7,Shelomu kulela Rekabame. Rekabame kulela Abiya. Abiya kulela Asa.,
8,Asa kulela Yoshafate. Yoshafate kulela Yorame. Yorame kulela Uziya.,
9,Uziya kulela Yotame. Yotame kulela Akaze. Akaze kulela Izkiya.,
10,Izkiya kulela Menashe. Menashe kulela Amone. Amone kulela Yoshiya.,
11,Yoshiya kulela Yekoniya ne bana bakuabu ba balume. Tshikondu atshi ke tshiyuabu baya ne bena Izrayele mu bupika ku Babilone.,
12,"Bamane kuya ne bena Izrayele mu bupika ku Babilone, Yekoniya kulela Sheyaltiyele. Sheyaltiyele kulela Zerubabele.",
13,Zerubabele kulela Abiyude. Abiyude kulela Eliyakime. Eliyakime kulela Azore.,
14,Azote kulela Sadoke. Sadoke kulela Akime. Akime kulela Eliyude.,
15,Eliyude kulela Eleyazare. Eleyazare kulela Matane. Matane kulela Yakobe.,
16,"Yakobe kulela Yozefe, bayende wa Mariya, mamuende wa Yezu, udibu binyika ne: Kristu.",
17,Nanku biangatshile ku Abrahame too ne ku Davide kudi ndelanganayi dikumi ne inayi; biangatshile ku Davide too ne ku tshikondu tshiyuabu baye ne bena Izrayele mu bupika ku Babilone kudi ndelanganyi dikumi ne inayi; biangatshile tshikondu atshi too ne ku diledibua dia Kristu kudi kabidi ndelanganyi dikumi ne inayi.,
18,"Bavua balela Yezu Kristu mushindu ewu. Mamuende Mariya uvua mubangila kudi Yozefe. Kadi kayi muanji kuya kudi bayende, kudimonaye muikale ne difu ku bukole bua Mueyelu wa Tshijila.",
19,"Yozefe uvua mumubangile, uvua muntu wa nsongu. Kavua musue kumanyisha bantu bualu ebu, bua kafuishi Mariya bundu. Nanku kushindikaye bua kushiyangana nende mu musokoku.",
20,"Kadi patshivuaye wela meji awu, mutumibue wa Maweja-Nangila kumumuenekela mu tshiota, umuambila ne:",
21,"Nealele muana wa balume. Neumuinyike dina ne: Yezu, bualu neasungile bantu bende ku mibi yabu.",
22,Bionsu ebi bivua bienzeke bua kukumbaja bivua Maweja-Nangila muambe mukana mua muambi wende ne:,
23,"“Nsongakaji utshidi kamama neimite difu, nealele muana wa balume. Nebamuinyike dina ne: Emanuwele, (mmumue ne: “Mvidi Mukulu udi netu.”)",
24,Yozefe kubika ku tulu. Kukumbajaye bivua mutumibue wa Maweja-Nangila mumuambile: kuangataye mukajende Mariya.,
25,"Kadi kavua mumanyangane nende, too ne muakalela Mariya muanende wa balume. Yozefe kuinyika muana awu dina ne: Yezu.",
1,"Kulelabu Yezu mu musoku wa Betleyeme,",
2,Kukonkabu ne: — Muana udibu balele bua kuikalaye mukalenga wa bena Yuda udi penyi? Tudi bamone mutotu wende luseke ludi diba dipatukila. Ke patudi bafike bua kumukukuila.,
3,"Mukalenga Erode ne bena Yerushalayime bonsu bumvue nanku, kupampakanabu bikole.",
4,"Mukalenga Erode kubikidisha bamfumu bonsu ba batuangaji, ne balongeshi ba mikenji ba bena Izrayele. Kubakonkaye muaba uvuabu ne bua kulela Kristu.",
5,Kumuandamunabu ne: Mu musoku wa Betleyeme mu ditunga dia Yudeya. Bualu muambi uvua mufunde ne:,
6,"“Wewe, Betleyeme, musoku wa mu ditunga dia Yudeya, kuena mushadile ku misoku yonsu ya mu ditunga dia Yudeya. Bualu kuudi wewe nkuafumina mfumu, mulombodi wa bantu banyi, bena Izrayele.”",
7,Ke Erode kubikidisha bena meji abu mu musokoku. Kubakonkaye diba menemene divua mutotu mumueneke.,
8,"Pashishe kubatumaye ku musoku wa Betleyeme, ubambila ne: Nuye, nukebe muana bimpe. Panuikala bamusangane, nummanyishe. Nanku meme kabidi nenye kumukukuila.",
9,"Bena meji bamane kumvua meyi a kudi mukalenga Erode, kutungunukabu ne luendu. Diba adi mutotu, uvuabu bamane kumona luseke ludi diba dipatukila, kubamuenekela kabidi. Uvua wenda kumpala kuabu. Mutotu ufika muaba uvua muana, kuimanawu mulu.",
10,"Bena meji bamone mutotu wenza nanku, kusankabu bikole bipite.",
11,"Kubuelabu mu nzubu, kumonabu muana ne mamuende Mariya. Kutuabu binu panshi bua kukukuila muana. Pashishe kusululabu mabuki abu, kupeshabu muana bintu bivuabu bamutuadile: tshiamu tshia mpawungi, musenga wa kamonya, ne manananshi.",
12,Kadi Mvidi Mukulu kubadimuja mu tshilota bua kabapinganyi kudi Erode kabidi to. Nanku kupinganabu kuabu mu njila mukuabu.,
13,"Bena meji bamane kumuka, ke mutumibue wa Maweja-Nangila kumuenekela Yozefe mu tshilota, umuambila ne: Juka, angata muana ne mamuende, uye kusokomena nabu mu Ejipitu. Ushalemu too ne pangakuambila bua wewe kupingana. Bualu Erode neakebe muana bua kumushipa.",
14,"Nanku Yozefe kujuka, kuangata muana ne mamuende, kuya nabu butuku mu Ejipitu.",
15,Yozefe kushala mu Ejipitu too ne pakafua Erode. Bionsu ebi bivua bienzeka bua kukumbaja bivua Maweja-Nangila muakule mukana mua muambi ne: “Mvua mubikile muananyi wa balume bua kumukaye mu Ejipitu.,
16,"Erode kujingulula ne: bena meji mbanshime, kufikaye munda bikole. Kutumaye diyi bua bashipe bana ba balume bonsu ba mu Betleyeme, ne ba mu misoku ivua pabuipi. Bana aba bavua ne bidimu bibidi anyi bishadile, bilondeshile tshikondu tshivua bena meji bamujadikile bua dimueneka dia mutotu.",
17,Nanku meyi avua muambi Yirmeya muakule kukumbanawu. Uvua muambe ne:,
18,"“Bantu kumvua mbila mikole, miyenga ne miadi, ku Rama. Rakele ke udi udila bana bende, kena musue bua bamusambe, bualu bana bende kabatshienaku.”",
19,"Erode mumane kufua, mutumibue wa Maweja-Nangila kumuenekela Yozefe mu tshilota mu Ejipitu,",
20,"umuambila ne: Juka, angata muana ne mamuende, upingane nabu mu ditunga dia bena Izrayele. Bualu bantu bavua bakeba kushipa muana mbamane kufua.",
21,"Nanku Yozefe kujuka, kuangata muana ne mamuende, kupingana nabu mu ditunga dia bena Izrayele.",
22,"Kadi Yozefe kumvua lumu ne: Arkelawuse  mmushale mukalenga wa ditunga dia Yudeya, mupingane tatuende Erode. Nanku Yozefe kumvua bowa bua kuya kusomba mu Yudeya. Mumane kumvua mu tshilota tshivuaye ne bua kuenza, kuyaye mu buloba bua Ngalileya.",
23,"Kusombaye mu tshimenga tshiyuabu binyika ne: Nazarete. Bionsu ebi bivua bienzeka bua kukumbaja diyi divua bambi bamba ne: “Nebamuinyike ne: mmuena Nazarete.""",
1,Tshikondu atshi Yowanane-Batiste kuya mu tshipela tshia Yudeya.,
2,"wamba ne: Kudimunayi mioyi yenu,",
3,Yowanane ke muntu uvuabu batele kudi muambi Yeshaya ne:,
4,"Yowanane uvua uvuala bilamba bia miosa ya nyama wa kamelu, usuika mukaba wa tshiseba mu tshimonu.",
5,"Diba adi bantu bavua basomba mu Yerushalayime, mu ditunga dijima dia Yudeya, ne mu misoku yonsu ivua pabuipi ne Yardene, kuyabu kudi Yowanane.",
6,"Bantu abu bavua batonda mibi yabu, bantu bonsu bumvue. Nanku Yowanane uvua ubatua mu mayi a Yardene.",
7,"Yowanane umona baparushe ne basaduke bavule bafike kudiye bua abatue mu mayi, kubambilaye ne:",
8,Enzayi malu adi aleja ne: tudi basue kukudimuna mioyi yetu.,
9,"Kadi lekelayi kuela meji ne: “Tudi mua kupanduka ku dinyoka, bualu Abrahame nnkambua wetu.",
10,"Mbamane kulongolola kasuyi bua kukosela mutshi ku miji. Mutshi onsu udi kauyi ukuama tshimuma tshimpe, nebaukose, bawela mu kapia.",
11,"Meme ndi nnutua mu mayi bua nukudimune nsombelu wenu. Kadi udi undonda panyima, neanutue mu Mueyelu wa Tshijila ne mu kapia. Yeye udi ne bukole, mumpite meme. Meme tshiena mukumbane nansha bua kumukopola bisabata biende.",
12,Yeye ke udi ne lubenji,
13,"Tshikondu atshi Yezu uvua utumina ku ditunga dia Ngalileya, uya ku musulu wa Yardene. Kufikaye kuvua Yowanane, bua amutue mu mayi.",
14,"Yowanane kubenga, umuambila ne:",
15,Kadi Yezu kumuandamuna ne:,
16,"Yowanane mumane kutua Yezu mu mayi, Yezu kupatukamu diakamue. Diulu kubululuka. Yezu kumona Mueyelu wa Mvidi Mukulu upueka bu nyunyu wa nkudimba, umuikila.",
17,"Ke diyi kumvuika mu diulu, diamba ne: Ewu ke Muananyi undi munange. Yeye ke udi unsankisha bikole.",
1,"Pashishe Mueyelu wa tshijila kufikisha Yezu mu tshipela, bua bamutetemu kudi diabolu.",
2,"Yezu mumane kupitshisha matuku makumi anayi a munya ne butuku kayi udia, kushishaye kumvua nzala.",
3,"Diabolu kusemena kudiye, umuambila ne: Pawikala Muana wa Mvidi Mukulu, ambile mabue aa andamuke mampa .",
4,"Yezu kuandamuna ne: Mukanda wa tshijila udi wamba ne: “Muntu kena ne muoyi anu bua mampa nkayawu, kadi nangananga bua diyi dionsu didi Mvidi Mukulu wamba.",
5,"Nanku diabolu kufikisha Yezu mu Yerushalayime, tshimenga tshia tshijila, kumuteka ku musonga wa nzubu wa Mvidi Mukulu,",
6,"umuambila ne: Pawikala Muana wa Mvidi Mukulu, diela panshi; bualu Mukanda wa tshijila udi wamba ne: “Mvidi Mukulu neambile batumibue bende, bakuambule mu bianza biabu, bua kututshi dikasa diebe ku dibue",
7,Yezu kumuandamuna ne: Mukanda wa tshijila udi wamba kabidi ne: “Kutetshi Maweja-Nangila Mvidi Mukulu webe to.,
8,"Diabolu kufikisha Yezu kabidi pa mukuna mule mutumbuke, kumuleja makalenga onsu a pa buloba ne buneme buawu,",
9,"umuambila ne: Nenkupe bionsu ebi, anu pawikala muntuile binu bua kunkukuila.",
10,"Kadi Yezu kumuandamuna ne: Diabolu, umbuka! Bualu Mukanda wa tshijila udi wamba ne: “Kukuila Maweja-Nangila Mvidi Mukulu webe. Umuenzele amu Yeye nkayende mudimu.”",
11,"Diba adi diabolu kumushiya. Batumibue ba Mvidi Mukulu kufika kudi Yezu, kumuenzela mudimu.",
12,"Yezu umvua ne: mbele Yowanane mu nzubu wa lukanu, mbele Yowanane mu nzubu wa lukanu, kumukaye bua kuya mu Ngalileya.",
13,"Kadi kavua mushale mu Nazarete to. Kuyaye kusomba mu Kefamawume, tshimenga tshiyuabu base ku muelelu wa Dijiba dinene dia Ngalileya, mubuloba bua Zebulone ne bua Naftali.",
14,Bionsu ebi bivua bienzeka bua kukumbaja bivua muambi Yeshaya mumanyishe bantu ne:,
15,"“Wewe, buloba bua Zebulone, wewe, buloba bua Naftali, maloba adi dishiya dia Yardene, mu njila wa ku Dijiba dinene, wewe, Ngalileya, muaba udi bantu benyi base!",
16,"Bantu badi basomba mu midima nebamone butooke bunene! Bantu badi basomba mu ditunga dia lufu mu midima, butooke nebubakenkele!”",
17,"Biangatshile tshikondu atshi, Yezu kutuadija kulongesha bantu, wamba ne: — Kudimunayi mioyi yenu, bualu Bukalenga bua mu diulu bukadi pabuipi.",
18,"Pavua Yezu wendakana ku muelelu wa Dijiba dinene dia Ngalileya, kumonaye balobi babidi, bana ba muntu umue. Umue uvua Simone, uvuabu binyika kabidi ne: Petro, mukuabu uvua Andre. Bavua baloba mu dijiba ne bukondu buabu.",
19,"Yezu kubambila ne: Ndondayi, nennuenze balobi ba bantu.",
20,"Diakamue kushiyabu makondu abu, kuyabu nende.",
21,"Yezu mumane kuenda mutantshi, kumonaye kabidi bana bakuabu babidi ba muntu umue, Yakobe ne Yowanane, bana ba Zebede. Bavua ne tatuabu Zebede mu buatu, balongolola makondu abu. Yezu kubabikila.",
22,"Diakamue kushiyabu buatu, kabidi ne tatuabu, kuyabu ne Yezu.",
23,"Yezu uvua wendakana mu ditunga dia Ngalileya dijima. Uvua ulongesha mu nzubu ya kutendelela, wambila bantu Lumu lua Disanka lua Bukalenga. Uvua ujikija kabidi masama ne matekete onsu avua bantu nawu.",
24,"Mu ditunga dijima dia Siriya, kutuadijabu kuyukidilangana bualu bua Yezu. Bavua bafika kudiye ne bantu bonsu bavua kabayi bumvue bimpe, bikale ne masama ne ntatu bishilangane. Munkatshi muabu muvua bavuabu bakuate kudi diabolu, bena tshiseke, ne bena tuneke. Yezu uvua ujikija masama abu onsu. ",
25,"Bantu ba bungi bavua balonda Yezu, batumine ku Ngalileya, ku buloba bua Bimenga Dikumi, ku Yerushalayime, ku Yudeya, ne ku buloba budi dishiya dia Yardene.",
1,"Yezu umona bantu bonsu aba, kubandaye pa mukuna, kusomba. Balongi bende kusemena kudiye.",
2,"Kutuadijaye kubalongesha, wamba ne:",
3,"Bantu badi batekemena amu kudi Mvidi Mukulu, ke bena diakalenga, bualu nebikale nende mu Bukalenga bua mu diulu!",
4,"Bantu badi banyingalala, ke bena diakalenga, bualu Mvidi Mukulu neabasambe!",
5,"Bantu badi ne bupole, ke bena diakalenga, bualu nebapiane buloba buvua Mvidi Mukulu mubalaye!",
6,"Bantu badi bajinga muabu muonsu mua kukumbaja bidi Mvidi Mukulu musue, ke bena diakalenga, bualu Mvidi Mukulu neabakumbajile bionsu bidibu bajinga!",
7,"Bantu badi bafuila bakuabu luse, ke bena diakalenga, bualu Mvidi Mukulu neabafuile luse!",
8,"Bantu badi ne muoyi munonoke, ke bena diakalenga, bualu nebamone Mvidi Mukulu!",
9,"Bantu badi basombesha bantu nabu mu bupole, ke bena diakalenga, bualu Mvidi Mukulu neabinyike ne: mbana banyi!",
10,"Bantu badibu bakengesha bua padibu benza tshidi Mvidi Mukulu musue, ke bena diakalenga, bualu Bukalenga bua mu diulu budi buabu!",
11,"Padi bantu banupenda, banukengesha, nansha babenga bionsu binudi nuenza, amu bualu nudi balongi banyi, nudi bena diakalenga.",
12,"Sankayi, sangalayi, bualu Mvidi Mukulu neanusankishe bikole mu diulu. Bambi bavua banudianjidile, bavua babakengesha amu mushindu ewu.",
13,"Bu mudi luepu mu biseki, ke munudi nuenu mu bantu. Kadi pikala luepu lutshipale, tshidi mua kulutuisha kabidi ntshinyi? Kaluena ne diambuluisha kabidi to. Badi baluimansha, bantu baludiata.",
14,Nuenu nudi butoke budi bukenkela bantu pa buloba. Kabena mua kusokoka tshimenga tshiasa pa mukuna.,
15,"Kabena batemesha muendu bua kuubuikila mu kapanza. Kadi badi bauteka pa tshitekelu tshiawu, bua ukenkele bantu bonsu badi mu nzubu.",
16,"Ke mudi butoke buenu ne bua kukenkela bantu, bua bamone malu mimpe anudi nuenza, batumbishe Tatu wenu udi mu diulu.",
17,"Kanuedi meji ne: ndi mulue bua kubenga mikenji ya Moshe, nansha dilongesha dia bambi. Tshiena mulue kubibenga, kadi kubikolesha.",
18,"Ndi nnujadikila bulelela ne: too ne muajimina diulu ne buloba, kabena mua kukupula dileta nansha dikese, kalu nansha kamue ka mu mikenji. Bionsu bidi mikenji yamba, nebikumbane.",
19,"Padi muntu ubenga mukenji, nansha wowu mukese ku yonsu, ulongesha bakuabu mua kuubenga, mu Bukalenga bua mu diulu neikale mukese ku bantu bonsu. Kadi muntu udi utumikila ku mukenji, ulongesha bakuabu mua kuukumbaja, nebamuangate ne mushinga mu Bukalenga bua mu diulu.",
20,"Ndi nnujadikila ne: nenubuele mu Bukalenga bua mu diulu, amu panudi nutumikila ku mikenji ya Mvidi Mukulu, bapite balongeshi ba mikenji, ne Baparushe.",
21,Nudi bamanye muvuabu bakandike bankambua betu ne: “Kanushipi muntu.,
22,"Kadi meme ndi nnuambila ne: muntu yonsu udi ufikila muanabu munda, nebaye nende kudi ndumbulula. Yonsu udi upenda muanabu ne: “Tshidingidingi,” nebaye nende ku Tshipangu tshikulu. Yonsu udi upenda muanabu ne: “Mupale,” nebamuele mu kapia ka mu kandondu.",
23,"Nanku paudi uya bua kulambula Mvidi Mukulu mulambu webe pa tshilambuilu, wewe muvuluke ne: muanetu udi nanyi bualu,",
24,"shiya mulambu webe awu kumpala kua tshilambuilu, upingane bua wanji kunua tshibalu ne muanenu; pashishe upingane, ulambule Mvidi Mukulu mulambu webe.",
25,"Pikala muntu mukufunde, kabidi nuye nende pamue kudi ndumbulula, keba mua kumvuangana nende lukasa, panutshidi mu njila apu. Kuyi mumvuangane nende, neakukuatshishe kudi mulumbuluishi. Awu pende neakufile kudi mulami wa bena lukanu, bua bakuele mu nzubu wa lukanu.",
26,"Ndi nkujadikila bulelela ne: kuena upatukamu, too ne pawajikija dibanza dionsu.",
27,"Nudi bamanye muvuabu bakandike ne: “Kanubueledi mukaji wa bende mu nzubu.""",
28,"Kadi meme ndi nnuambila ne: muntu yonsu udi utangila mukaji wa bende, umualakana, mmumane kuenda nende tshiendenda mu muoyi wende.",
29,"Pikala disu diebe dia ku dia balume dikufikisha ku bubi, uditonkone, udimanshe kule. Bualu mbimpe kujimija tshitupa tshimue tshia mubidi webe, pa mutu pa kuelabu mubidi webe mujima mu kandondu.",
30,"Pikala tshianza tshiebe tshia ku dia balume tshikufikisha ku bubi, utshikose, utshimanshe kule. Bualu mbimpe kujimija tshitupa tshimue tshia mubidi webe, pa mutu pa wewe kubuela mu kandondu ne mubidi webe mujima.",
31,"— Bavua bamba ne: “Muntu udi wipata mukajende, udi ne bua kumupesha mukanda wa dishipa dia dibaka.",
32,"Kadi meme ndi nnujadikila ne: muntu yonsu udi ubenga mukajende kashidi (katuena tuamba bua badi bangatangana mu buendenda), udi umusaka ku buendenda pikala mukaji awu mubuele mu dibaka dikuabu. Kabidi muntu yonsu udi wangata mukaji wa bende awu, udi amu wenda tshiendenda.",
33,"— Nudi bamanye muvuabu bakandike kabidi bankambua betu ne: “Kanunyangi mutshipu wenu. Nukumbaje malaya anuvua balaye Maweja-Nangila.""",
34,"Kadi meme ndi nnukandika ne: kanuditshipi nansha kakese: kanutedi diulu, bualu mmuaba udi Mvidi Mukulu usomba.",
35,"Kanutedi buloba, bualu mmuaba udiye udiata. Kanutedi Yerushalayime, bualu ntshimenga tshia Mukalenga munene.",
36,"Kuditshipa utela mutu webe, bualu kuena mua kufikisha nansha kutekesha lusuki nansha lumue lua ku mutu webe.",
37,"Nuikale nuitaba amu ne: “eyowa”, nansha nubenga ne: “to.” Bionsu binudi nusakidila bidi bifuma kudi Muena bubi.",
38,"— Nudi bamanye muvuabu bambe ne: “Disu dipitakane ne disu, dinu dipitakane ne dinu.""",
39,"Kadi meme ndi nnukandika ne: kanusombuedi muntu udi unuenzela bibi. Padi muntu ukukuma dipi ku ditama dia balume, umuandamuine kabidi ditama dia bakaji.",
40,"Pikala muntu mukufunde ku tshilumbu, bua kuangata tshilamba tshiebe tshia pambidi, umulekele, angata kabidi tshinkutu tshiebe.",
41,"Pikala muntu ukuenzeja ku bukole bua wambule bujitu mutantshi wa kilometre umue, utungunuke ne bujitu abu kilometre ibidi.",
42,"Padi muntu ukulomba tshintu, umupeshe. Padi muntu musue kukusomba tshintu, umusombeshe.",
43,"Nudi bamanye muvuabu bambe ne: “Nanga muanenu,  kina muluishi webe.”",
44,"Kadi meme ndi nnuambila ne: nangayi bena lukuna benu, mu ditendelela lombelayi badi banukengesha.",
45,"Nanku nenuikale bana ba Tatu wenu udi mu diulu, bualu Yeye udi ubandishila bantu babi ne bantu bimpe diba diende; kabidi udi utekesha mvula bua bantu bonsu, bua badi benza bimpe, ne bua badi benza bibi.",
46,"Panudi nunanga anu bantu badi banunanga, nenupete difutu kudi Mvidi Mukulu mushindu kaayi? Nansha balambuishi ba bitadi badi benza pabu nanku!",
47,"Panudi nuela anu bana benu muoyi, nudi nuenza bualu bupiabupia bua dikema anyi? Bantu ba bisamba bikuabu badi benza pabu nanku.",
48,"Nuikale bantu balenga tshishiki, bu mu Tatu wenu udi mu diulu mulenga tshishiki.",
1,"— Dimukayi: kanuenji malu enu mimpe bua mesu a bantu, bua kunumonabu. Nuenu benze nanku, Tatu wenu udi mu diulu kena unufuta to.",
2,"— Nanku paudi wambuluisha bapele, kukebi bua bantu bakumone bimpe. Bena mpala ibidi badi benza nanku mu nzubu ya kutendelela ne mu misesu. Badi bakeba amu bua bantu babatumbishe. Ndi nnujadikila bulelela ne: mbamane kupeta difutu diabu.",
3,"Kadi wewe, paudi wambuluisha bapele, enza mushindu udibu kabayi mua kumanya nansha kudi mulunda webe menemene.",
4,"Nanku diambuluisha diebe dikale dia mu musokoku. Mvidi Mukulu, Tatu webe, udi umona biudi wenza mu musokoku, neakufute.",
5,"Panudi nutendelela, kanuenji bu bena mpala ibidi to. Mbasue kutendelela, bimane mu nzubu ya kutendelela, ne mu masangu a njila, bua bantu bonsu babamone. Ndi nnujadikila bulelela ne: mbamane kupeta difutu diabu.",
6,"Kadi wewe, paudi musue kutendelela, ubuele mu nzubu muebe, winjile tshiibi, utendelele Tatu webe, udi kayi umueneka ku mesu a bantu. Nanku Tatu webe udi umona biudi wenza mu musokoku, neakufute.",
7,"— Panudi nutendelela, kanuambi meyi mapite bungi, bu mudibu benza kudi bantu ba bisamba bikuabu. Badi bela meji ne: bua Mvidi Mukulu atuteleje, anu tuetu bambe meyi mavule.",
8,"Kanubidikiji to. Bualu Tatu wenu Mvidi Mukulu mmumanye bionsu binudi nabi dijinga, diambedi kanuyi banji kumulombabi.",
9,"Nutendelele mushindu ewu: “Tatu wetu udi mu diulu, dina diebe dia tshijila ditumbe;",
10,"Bukalenga buebe bufike; biudi musue bienzeke pa buloba, bu mudibi bienzeka mu diulu.",
11,Utupe tshiakudia tshietu ku dituku ku dituku.,
12,"Utufuile luse ku malu etu mabi, bu mutudi tufuila badi batuenzela bibi luse.",
13,"Kutubueji mu ditetshibua, kadi utusungile kudi Muena bubi. Bualu wewe ke udi ne bukalenga, bukole ne butumbi, kashidi tshiendelele. Amene.”",
14,"Nanku panudi nufuila bantu bakuabu luse, bua malu mabi adibu banuenzela, Tatu wenu udi mu diulu neanufuile penu luse.",
15,"Kadi panuikala kanuyi nufuila bantu bakuabu luse, bua malu mabi adibu banuenzela, Tatu wenu kabidi kena unufuila luse bua mibi yenu to.",
16,"— Panudi nujila biakudia, kanushadi babungame bu mudi bena mpala ibidi benza. Badi banyenga mpala, bua bantu bonsu babamone ne: mbajile biakudia. Ndi nnujadikila bulelela ne: mbamane kupeta difutu diabu.",
17,"Kadi wewe, paudi ujila biakudia, wowe mayi kuisu, wele nsuki tshisaku,",
18,"bua bantu kabamanyi ne: udi mujile biakudia. Anu Tatu webe udi kayi umueneka, neamanye. Nanku Tatu webe udi umona biudi wenza mu musokoku, neakufute.",
19,"— Kanukungujidi bubanji buenu pa buloba to, padi misanda ne dimona mua kubunyanga, kabidi padi bivi mua kushipa biibi, kuiba.",
20,"Nutekelayi bubanji buenu anu muaba udi Mvidi Mukulu, mudi misanda ne dimona kabiyi mua kubunyanga, kabidi mudi bivi kabayi mua kushipa biibi, kuiba.",
21,"Bualu muaba uudi uteka bubanji buebe, ke muaba udi muoyi webe kabidi.",
22,"— Mesu adi bu muendu wa mubidi. Pikala mesu ebe amona bimpe, mubidi webe mujima udi mu butoke.",
23,"Kadi pikala mesu ebe kaayi amona bimpe, mubidi webe mujima udi mu midima. Nanku pikala butoke budi munda muebe buikale amu midima, newikale mu midima mikole be!",
24,"— Muntu nansha umue kena mua kuenzela bamfumu babidi mudimu to. Neanange umue, abenge mukuabu; nansha neitabe umue, adiule mukuabu. Kanuena mua kuenzela Mvidi Mukulu mudimu, kuenzela kabidi ne biuma musangu umue.",
25,"— Ke mundi nnuambila ne: kanuditatshishi bua biakudia ne bua biakunua binudi nujinga, nansha bua bilamba bia kuvuala binudi nukengela. Bualu muoyi mmupite biakudia, mubidi mmupite bilamba. Ki mmomu anyi?",
26,"Tangilayi nyunyi idi ibuka mulu. Kayena ikuna biakudia, kayena inowa, kayena nansha iteka biakudia mu mayeba. Kadi Tatu wenu udi mu diulu udi uyidisha! Nuenu bantu, kanuena bapite nyunyi anyi?",
27,"Munkatshi muenu udi mua kuditatshisha, kusakidila dituku ku matuku ende a panu nnganyi?",
28,"— Nudi nuditatshisha bua bilamba bia kuvuala bua tshinyi? Tangilayi mudi bilongu bia mu mpata bidiunda. Kabiena bienza mudimu, kabiena bikuma bilamba.",
29,"Kadi ndi nnuambila ne: nansha Shelomu, uvua ne bubanji bua bungi, kavua ne bilamba bimpe bipite tshilongu nansha tshimue!",
30,"Mvidi Mukulu udi uvuadika bisosa, bidi lelu mu mpata, maloba babiosha. Nanku kena mua kunuvuadika nuenu bantu bilamba bimpe bipite anyi? Kadi ditaba dienu ndikese be!",
31,"Nanku kanuditatshishi, nuebejangana ne: “Netudie tshinyi? Netunue tshinyi? Netuvuale tshinyi?”",
32,"Anu bantu badi kabayi bamanye Mvidi Mukulu bimpe, ke badi bakeba amu kukeba bionsu abi nanku. Kadi Tatu wenu udi mu diulu mmumanye ne: nudi dijinga ne bintu bionsu abi.",
33,Nuenu bangabanga nuditatshishe bua Bukalenga bua Mvidi Mukulu; nukumbaje tshidi Mvidi Mukulu musue. Nanku Yeye neanusakidile bikuabu bionsu abi.,
34,"Kanuditatshishi bua malu a maloba to. Patshiabu, malu a dituku adi neadikumbanyine. Lutatu ludi lumueneka ku dituku dionsu, ndukumbane bua dituku adi.",
1,"— Kanutangidi bantu bakuabu bu bantu babi, bua Mvidi Mukulu kanutangidi kabidi nanku.",
2,"Mushindu unudi nulumbuluisha bakuabu, Mvidi Mukulu neanulumbuluishe kabidi nanku. Neanupime munudi nupimangana.",
3,"Udi utangila anu kasosa mu disu dia muanenu, kuyi umona mutshi munene udi mu disu diebe bua tshinyi?",
4,"Mmunyi muudi mua kuambila muanenu ne: “Semena apa, nkumushe kasosa mu disu,” kadi wewe ne mutshi munene mu diebe disu!",
5,"Muena mpala ibidi we, bangabanga umusha mutshi munene mu disu diebe, nenku neumone bimpe bua kumusha kasosa kadi mu disu dia muanenu.",
6,"— Tshintu tshia tshijila, kanutshieledi mbua, bua kayinukudimukidi, ikebe kunusuma. Kanueledi ngulube busanga, bua kayibudiatakaji.",
7,"— Lombayi, nebanupeshe; kebayi, nenusangane; kokolayi, nebanunzuluile tshiibi.",
8,"Bualu muntu yonsu udi ulomba, udi upeta. Udi ukeba, udi usangana. Udi ukokola, badi bamunzuluile tshiibi.",
9,"Nganyi wa kunudi udi mua kupesha muanende dibue, padiye umulomba diampa?",
10,"Nansha umupesha nyoka, padiye umulomba kanyinyi ka mu mayi?",
11,"Nuenu bantu babi, nudi nupesha bana benu bintu bimpe. Tatu wenu udi mu diulu kena mua kupesha badi bamulomba bintu bimpe bipite anyi?",
12,"— Enzelayi bakuabu bionsu binudi basue bua banuenzele. Ke bidi mikenji ya Moshe mufundila, ke bidi bambi banulongesha.",
13,"— Buelelayi ku mushiku wa mbelu mubumbakane. Bualu mushiku wa mbelu mubaluluke, ne njila mualabale, ke bidi bifikisha bantu ku kabutu. Bantu bavule badi bendela mu njila amu.",
14,"Kadi mushiku wa mbelu mubumbakane, ne njila mufimpakane, ke bidi bifikisha bantu ku muoyi. Amu bantu bakese ke badi bendela mu njila amu.",
15,"— Nuadimukilayi bambi ba dishima. Badi bafika kunudi, badileja bu mikoku, kadi munda muabu bikale nyama midianganyi.",
16,"Nenubamanyine anu ku malu adibu benza. Kabatu bapola tumuma tua mutshi wa nwinyo ku mingonga, nansha bimuma bia mfiku ku muonji wa mpesa.",
17,Mutshi muimpe onsu udi ukuama bimuma bimpe; kadi mutshi mubi udi ukuama bimuma bibi.,
18,"Mutshi muimpe kawena mua kukuama bimuma bibi, kabidi mutshi mubi kawena mua kukuama bimuma bimpe to.",
19,"Mutshi onsu udi kauyi ukuama bimuma bimpe, nebaukose, bawele muiku.",
20,Nenku nenumanyine bambi ba dishima ku malu adibu benza.,
21,"— Bantu badi bambikila ne: “Mfumu, Mfumu,” kabena babuela bonsu mu Bukalenga bua mu diulu to, amu badi benza tshidi Tatu wanyi udi mu diulu musue.",
22,"Pafika dituku dia tshilumbuluilu, ba bungi nebangambe ne: “Mfumu, Mfumu, tuvua bamanyishe bantu malu a Mvidi Mukulu mu dina diebe, tuvua bipate mikishi mibi mu dina diebe, kabidi tuvua benze bishima bia bungi mu dina diebe!”",
23,"Kadi dituku adi, nembajukuile ne: “Meme tshiena munumanye to! Nudi bena buenzayi! Umbukayi kundi!”",
24,"— Nenku muntu yonsu udi unteleja, wenza bindi ngamba ebi, neafuanangane ne muena lungenyi, uvua muibake nzubu wende pa dibue.",
25,"Mvula kuloka, misulu kuwula kupasalalangana, tshipepele kutuuta bikole ku nzubu. Kadi nzubu nansha kushimbuka, bualu bavua bamuibake pa dibue.",
26,"Kadi muntu yonsu udi mumvue miaku yanyi eyi, kayi wenza tshindi ngamba, neafuanangane ne muntu udi kayi ne lungenyi, uvua muibake nzubu mu lusenga.",
27,"Mvula kuloka, misulu kupasalala, tshipepele kutuuta bikole ku nzubu. Nzubu kushimbuka, kubutuka butubutu.",
28,"Yezu ujikija kuakula, bantu kushala bapuwe, bualu miaku yende ivua ibatuila ku muoyi.",
29,"Bualu Yezu kavua ulongesha bu balongeshi bakuabu ba mikenji, uvua ulongesha ne bumfumu.",
1,"Yezu upueka ku mukuna, bantu musumba munene kumulonda.",
2,"Muena nsudi kusemena kudiye, kutua binu kumpala kuende, wamba ne: Mfumu, bu wewe musue, udi mua kujikija disama dianyi.",
3,"Yezu kuolola tshianza, kumulenga, wamba ne: Ndi musue, disama diebe dijike! Diakamue disama diende dia nsudi kujikadi.",
4,"Pashishe Yezu kumuambila ne: Teleja bimpe: kuambidi muntu bualu ebu to. Kadi uye kudileja kudi mutuangaji bua ajadike muukadi. Pashishe ulambule mulambu uvua Moshe muambe, bua bantu bonsu bajadike ne: disama diebe ndijike.",
5,"Pavua Yezu ubuela mu Kefamawume, mulombodi wa bena myita ba bena Rome, kusemena kudiye, umulomba diambuluisha,",
6,"wamba ne: Mfumu, muena mudimu wanyi mmulale mu nzubu ne disama dia tuneke, ukenga bikole.",
7,Yezu kumuambila ne: Nenye kujikija disama diende.,
8,"Mulombodi kuamba ne: Mfumu, tshiena mukumbane bua wewe kubuela mu nzubu muanyi to. Kadi tuma amu diyi, disama dia muena mudimu wanyi nedijike.",
9,"Meme ndi ku bumfumu bua bantu bakuabu, kabidi ndi ne bena myita bandi ntumina diyi. Ndi ngamba ewu ne: “Yaku!” udi uya; ndi ngambila mukuabu ne: “Lua kuneku!” udi ulua. Pandi ngambila muena mudimu wanyi ne: “Enza mudimu ewu!” udi wenza.",
10,"Yezu umvua miaku ayi, kukemaye. Kuambilaye bantu bavua bamulonda ne: Ndi nnuambila bulelela ne: tshiena muanji kumona muntu ne ditaba dia mushindu ewu munkatshi mua bena Izrayele",
11,"Ndi nnujadikila ne: bantu bavule nebafume luseke ludi diba dipatukila, ne ludidi dibuelela, basombe ne Abrahame, Izake, ne Yakobe mu Bukalenga bua mu diulu.",
12,"Kadi bantu bavua mua kuikala mu Bukalenga, nebabimanshe pambelu mu midima, muaba udibu badila, basumakaja menu.",
13,"Pashishe Yezu kuambila mulombodi wa bena myita ne: Pingana kuebe, nebikuenzekele bu mudi ditaba diebe. Disama dia muena mudimu wa mulombodi kujika amu diba mene adi.",
14,"Yezu kuya ku nzubu kua Petro. Kusanganaye mamuenende wa Petro mu bulalu, usama mubidi luya.",
15,"Yezu kumulenga tshianza, mubidi luya kumushila muaba. Nanku kujukaye, kutuadija kubakuatshila mudimu.",
16,"Dilolu kutuadilabu Yezu bantu bavule bavuabu batatshisha kudi mikishi mibi. Yezu kuipata mikishi mibi ayi ku bukole bua diyi diende, kujikija kabidi masama a bonsu bavua kabayi bumvua bimpe.",
17,"Uvua wenza bionsu ebi bua kukumbaja bivua muambi Yeshaya muambe ne: “Kudiambuilaye butekete buetu; kutumushilaye masama etu.""",
18,"Yezu umona bantu ba bungi bamuela munkatshi, kuambilaye balongi bende ne: tusabukayi dishiya dia dijiba.",
19,"Ke mulongeshi wa mikenji kusemena kudiye, umuambila ne: Mulongeshi, nenkulonde kuonsu kuwaya.",
20,"Yezu kumuandamuna ne: Nyama ya mibuabua idi ne miaba ya kulala, nyunyi ya kulu ne masua ayi, kadi Muana wa muntu kena ne muaba udiye mua kuikisha, kulala.",
21,"Mulongi wende mukuabu kumuambila ne: Mfumu, ndi nkulomba bua nganji kuya kujika tatu.",
22,"Yezu kumuandamuna ne: Katuye, lekela bafue bajike bafue babu.",
23,"Yezu kubuela mu buatu, balongi bende kuya nende.",
24,"Diakamue tshipepele tshikole kujuka mu dijiba, mavuala kubuikila buatu, kuwulabu mayi tente. Kadi Yezu uvua amu mulale.",
25,"Balongi bende kumubisha, bamuambila ne: Mfumu, utusungile, tudi mua kufua!",
26,"Yezu kubakonka ne: Tshinudi nutshina ntshinyi? Ditaba dienu ndikese ditambe! Ke Yezu kujuka, kukanyina tshipepele, ne mayi a dijiba. Kubatamabi bataa. ",
27,"Kukemabu bonsu, bebejangana ne: Ewu mmuntu kaayi udibu bitaba ne kudi tshipepele, ne kudi mayi a dijiba?",
28,"Yezu ufika dishiya dia dijiba, mu buloba bua bena Ngadara, kusambakenaye ne bantu babidi bavua bapatuka mu nkita. Bantu aba bavua babatatshisha kudi mikishi mibi. Bavua ne lonji lukole, muntu kayi mua kupita mu njila awu to.",
29,"Ke bobu kuela mbila ne: Muana wa Mvidi Mukulu, butudi nebe mbunganyi? Udi mufike bua kutunyoka, diba kadiyi dianji kukumbana, bua tshinyi?",
30,"Pabuipi ne muaba awu pavua tshisumbu tshinene tshia ngulube, ikeba biakudia.",
31,"Mikishi mibi kulomba Yezu ne: Paudi utuipata, ututume mu tshisumbu tshia ngulube etshi.",
32,"Yezu kuitaba ne: Ndayi. Mikishi ivua bantu babidi aba nayi kupatuka, kubuela mu ngulube. Diakamue tshisumbu tshia ngulube kupulumuka pa tshibungubungu, kudiela mu dijiba, kufila mu mayi.",
33,"Bantu bavua balama ngulube kunyema, kuya mu tshimenga, kulonda malu onsu, ne bualu mene buvua buenzekela bantu babidi bavua ne mikishi mibi.",
34,"Ke bena mu tshimenga bonsu kuya kusambakena ne Yezu. Bamumona, kumusengelelabu bua kumukaye mu buloba buabu.",
1,"Yezu kubuela mu buatu, kupingana dishiya dia dijiba. Kuyaye mu tshimenga tshiabu.",
2,"Bantu kufika ne muena tuneke muladike pa bulalu. Yezu umona ditaba dia bantu abu, kuambilaye muena tuneke ne: Muananyi, kolesha muoyi! Mibi yebe mmimane kujimina!",
3,Ke balongeshi bakuabu ba mikenji kuambilangana ne: Muntu ewu udi upenda Mvidi Mukulu!,
4,"Yezu umanya meji avuabu bela, kubakonkaye ne: Nudi nuela meji mabi munda muenu bua tshinyi?",
5,"Tshidi tshitekete mua kuamba ntshinyi: “Mibi yebe mmimane kujimina,” anyi “Juka, enda?”",
6,"Kadi ndi musue bua numanye ne: Muana wa muntu udi ne bukole bua kujimija mibi pa buloba. Ke Yezu kuambila muena tuneke ne: Juka, ambula bulalu buebe, pingana kuebe!",
7,"Muntu awu kujuka, kuya kuende.",
8,"Bantu bamona bualu abu, kutshinabu bikole. Kutumbishabu Mvidi Mukulu, bualu mmupeshe bantu bukole bua mushindu ewu.",
9,"Yezu kumuka muaba awu, kumona muntu musombe ku nzubu kuvuabu balambuila bitadi. Dina dia muntu awu mMatayi. Yezu kumuambila ne: Undonde! Nanku Matayi kujuka, kumulonda.",
10,"Ke Matayi kuakidila Yezu ku nzubu kuende. Balambuishi ba bitadi ba bungi, ne bantu bakuabu kabidi bavua ne lumu lubi, kufikabu bua kudia ne Yezu, kabidi ne balongi bende, ku mesa.",
11,"Baparushe bamona nanku, kukonkabu balongi ba Yezu ne: Mudi mfumuenu udia ne balambuishi, kabidi ne bena buenzayi mmunyi?",
12,"Yezu umvua nanku, kubandamuna ne: Bantu badi ne bukole bua mubidi, kabena bakengela munganga to. Anu badi basama ke badi bamukengela.",
13,"Nuye kuela meji bua kumvua tshidibu bafunde mu Mukanda wa tshijila ne: “Ndi musue bua nufuilangane luse. Tshiena njinga bua nundambule nyama nansha.” Bualu tshiena umvue bua kubikila bantu bimpe, kadi anu babi.",
14,"Ke balongi ba Yowanane-Batiste kusemena kudi Yezu, bamukonka ne: Tuetu ne Baparushe, tudi tujila biakudia misangu mivule. Kadi balongi bebe kabena babijila bua tshinyi?",
15,"Ke Yezu kubakonka ne: Nudi nuela meji ne: bantu batshidi basomba ne musedianganyi mu tshibilu tshia dibaka, badi mua kubungama anyi? Nansha kakese! Kadi matuku adibu bumusha musedianganyi, nebajile biakudia.",
16,Muntu kena mua kulamika tshitetela tshia ku tshilamba tshipiatshipia ku tshilamba tshikulukulu to. Bualu tshitetela etshi netshipande tshilamba tshikulukulu. Nanku muaba uvua mupandike neudiunde.,
17,"Kabidi kabena mua kuela maluvu a nwinyo mapiamapia mu milondu ya biseba mikulukulu to. Bualu milondu ya biseba neyitayike, maluvu apumuke. Nanku milondu neyinyanguke. Kadi bua kulama bionsu bibidi bimpe, badi bela maluvu mapiamapia mu milondu ya biseba mipiamipia.",
18,"Patshivua Yezu ubambila malu awu, mfumu kampande wa bena Yuda kufika. Kutuaye binu kumpala kua Yezu, umuambila ne: Muananyi wa bakaji utshidi ukula muoyi amu mpindiewu. Katuye, umutenteke tshianza. Nanku neapete muoyi.",
19,"Ke Yezu kujuka, kulonda mfumu awu, pamue ne balongi bende.",
20,"Mukaji mukuabu uvua ukenga ne disama dia mashi a muyeya bidimu dikumi ne bibidi. Kusemenaye panyima pa Yezu, kulengaye ku luzemba lua tshilamba tshiende.",
21,"Uvua wela meji ne: “Meme mulenge anu ku tshilamba tshia Yezu, disama dianyi nedijike.”",
22,"Yezu ukudimuka, umona mukaji awu, kumuambilaye ne: Muananyi, kolesha muoyi! Disama diebe ndimane kujika, anu bua ditaba diebe! Anu pinapu, disama dia mukaji awu kujikadi.",
23,Yezu kufika ku nzubu kua mfumu wa bena Yuda. Kumonaye bimbi ba bisanji  bamane kudilongolola bua kujika muntu uvua mufue. Kumonaye kabidi bantu ba bungi bateka mutoyi.,
24,"Ke kubambilaye ne: Patukayi, muana kena mufue to, mmulale. Bantu abu kumuseka",
25,"Bamane kupatula bantu bonsu pambelu, Yezu kubuela mu nzubu, kukuata muana ku tshianza, muana kujuka.",
26,Lumu lua bualu ebu kumvuika mu ditunga dijima adi.,
27,"Yezu kumuka muaba awu. Bampofu babidi kumulonda, benda bela mbila ne:  Muana wa Davide, utufuile luse!",
28,"Yezu mumane kubuela mu nzubu, bampofu abu kusemena kudiye. Yezu kubakonka ne: — Nudi nuitaba ne: meme ndi mua kuenza bualu ebu anyi? Kumuandamunabu ne: Eyowa, Mfumu.",
29,"Ke Yezu kulenga mesu abu, wamba ne: Binuenzekele bu mudi ditaba dienu!",
30,Mesu abu kutabala. Yezu kubakandika ne diyi dikole ne:,
31,Kadi kuyabu kutangalaja lumu lua Yezu mu ditunga dijima adi.,
32,"Patshivuabu baya, kufikabu kudi Yezu, ne muntu uvua kamama, bualu uvua ne mukishi mubi.",
33,"Anu Yezu wipata mukishi mubi awu, kamama kutuadija kuakula. Bantu bonsu kukema bikole, bamba ne: Katshia katuena banji kumona bualu bua mushindu ewu mu Izrayele!",
34,"Kadi Baparushe kuamba ne: Muntu ewu udi wipata mikishi mibi ayi, bualu mmupete bukole kudi mfumu wa mikishi mibi!",
35,Yezu uvua upitshila mu bimenga bionsu ne mu misoku yonsu. Uvua ulongesha mu nzubu ya kutendelela ya bena Yuda. Uvua wenda wambila bantu Lumu lua Disanka lua Bukalenga bua Mvidi Mukulu. Uvua ujikija masama ne matekete onsu a bantu.,
36,"Ke Yezu kumvua luse bua bungi bua bantu bavuaye mumone, bualu bavua bapungile, bakengakana, bu mikoku idi kayiyi ne mulami.",
37,"Nanku Yezu kuambila balongi bende ne: Bintu bia kunowa bidi bia bungi, kadi bena mudimu badi mua kubinowa mbakese.",
38,"Lombayi kudi muena budimi, bua atume bena mudimu bakumbane bua kubinowa.",
1,"Yezu kubikila bapostolu bende dikumi ne babidi, kubapa bukole bua kuipata mikishi mibi, kabidi bua kujikija masama onsu ne matekete a bantu.",
2,"Mena a bapostolu dikumi ne babidi adi nunku: wa kumpala ke Simone, uvua ne dina dikuabu dia Petro, ne muanabu Andre; Yakobe ne muanabu Yowanane, bonsu babidi bana ba Zebede;",
3,"Filipe ne Bartolmayi; Tomase ne Matayi, mulambuishi wa bitadi; Yakobe muana wa Alfayi, ne Tadeyi;",
4,"Simone, uvua mu tshisumbu tshia baluidi ba ditunga, ne Yudase Iskariyote, uvua mupangile Yezu.",
5,"Yezu kutuma bapostolu bende dikumi ne babidi aba, ubambila bivuabu ne bua kuenza ne: Kanuyi mu matunga a bantu badi kabayi bena Yuda, kanubuedi mu bimenga bia bena Samariya.",
6,Nuye nangananga kudi mikoku mijimine ya mu tshisamba tshia bena Izrayele.,
7,"Panuaya, nulongeshe bantu, nubambile ne: “Bukalenga bua mu diulu bukadi pabuipi!”",
8,"Nujikije masama a babedi, nubishe bafue, numushe nsudi ya badi nayi, nuipate mikishi mibi. Bavua banupa bionsu tshianana, nupangane kabidi tshianana.",
9,"Kanuangatshi tshiamu tshia mpawungi, nansha tshiamu tshitoke tshia mushinga mukole, nansha makuta a biamu mu bibombi bienu.",
10,"Kanuyi ne tshibuta tshia luendu, kanuyi ne mutelu mukuabu, nansha ne bisabata, nansha ne dikombu dia luendu. Bualu muena mudimu udi ne bua kupeta biakudia biende.",
11,"Panuafika mu tshimenga, nansha mu musoku, nukebe muntu wa disanka udi mua kunuakidila bimpe. Nushale kua muntu awu, too ne panudi numuka.",
12,"Panuabuela mu nzubu, nuambe ne: “Bupole buikale mu nzubu emu.""",
13,"Pikala bena mu nzubu amu banuakidila bimpe, muoyi wenu wa bupole neushale kudibu. Kadi pikalabu babenga kunuakidila, muoyi wenu wa bupole Mupingane kunudi.",
14,"Mu nzubu yonsu, nansha mu tshimenga, muikalabu babenga kunuakidila, nansha kunuteleja, nupatukemu. Kadi nututule lupuishi lua ku makasa enu.",
15,"Ndi nnuambila bulelela ne: dituku dia tshilumbuluilu, Mvidi Mukulu neanyoke bena tshimenga etshi bipite dinyoka dia bena Sodome ne bena Ngomore.",
16,"— Telejayi! Ndi nnutuma bu mikoku munkatshi mua nkashama. Nanku nuikale ne budimu bu bua nyoka, kabidi ne muoyi mulenga bu wa nyunyu wa nkudimba.",
17,"Nudimuke, bualu bantu nebanufile ku bilumbuluilu binene, kabidi nebanukumishe mikaba mu nzubu yabu ya kutendelela.",
18,"Nebaye nenu kudi balombodi ne bakalenga ba matunga bualu buanyi, bua nuenu kujadika bulelela buanyi kumpala kuabu, ne kumpala kua bantu badi kabayi bena Yuda.",
19,"Pikalabu baye nenu kumpala kua balumbuluishi, kanupampakanyi bua tshinudi ne bua kuamba, ne bua mushindu unudi ne bua kuakula. Nenupete tshia kuamba anu diba adi.",
20,"Nanku nuenu, kanuakuamba bualu, kadi Mueyelu wa Tatuenu newakuile munda muenu.",
21,Bantu nebafile bana babu bua kubashipabu. Baledi nebenze bia momumue ne bana babu balela. Bana pabu nebatombokele baledi babu; nebabashipeshe.,
22,"Bantu bonsu nebanukine, bualu nudi nungitabe Kadi wananukila ne ku ndekelu, nebamusungidile.",
23,"Panukengeshabu mu tshimenga kampande, nuye kusokomena mu tshikuabu. Ndi nnujadikila bulelela ne: Muana wa muntu neafike, kanuyi banji kujikija mudimu wenu mu bimenga bionsu bia bena Izrayele.",
24,Mulongi kena mua kupita mulongeshi wende. Muena mudimu kena mua kupita mfumuende.,
25,"Mbimpe mulongi ikale bu mulongeshi wende, muena mudimu bu mfumuende. Pikalabu binyika mfumu wa diku ne: Belzebule nanku bena diku mene nebabinyike mena mapite bubi.",
26,"— Nenku kanutshinyi bantu to. Bualu busokome buonsu nebumanyike. Bualu budi bantu kabayi bamanye, nebabumanye.",
27,"Bualu bundi nnuambila mu midima, nubuambe patoke; bunudi numvua bamba mu musokoku, nubuambe, bantu bonsu bumvue.",
28,"Nenku kanutshinyi bantu badi bashipa mubidi, kadi kabayi mua kushipa muoyi. Nutshine nangananga Mvidi Mukulu, udi mua kujimija diakamue mubidi ne muoyi mu kandondu.",
29,"Nyunyi ya mishamisha ibidi, kabena bayisumbisha ku dikuta dimue anyi? Kadi nansha umue wa kudiyi kena mua kupona panshi, Tatuenu Mvidi Mukulu kayi mumanye.",
30,Kadi nuenu mimanye ne: nansha nsuki yenu idi mibadika yonsu.,
31,Nanku kanutshinyi to. Nudi bapite nyunyi ya mishamisha mivule mushinga!,
32,"— Muntu yonsu udi wamba kumpala kua bantu ne: ndi wa Kristu, meme kabidi nemmuambe ne: ngwanyi, kumpala kua Tatuanyi udi mu diulu.",
33,"Kadi muntu yonsu udi unwila kumpala kua bantu, meme kabidi nemmuvile kumpala kua Tatuanyi udi mu diulu.",
34,"— Kanuedi meji ne: ndi mufike bua kubueja bupole pa buloba. Tshiena mufike bua kubueja bupole, kadi anu myita.",
35,"Ndi muvue kusongakaja nsongalume ne tatuende, nsongakaji ne mamuende, mukaji wa muana ne mamuenende.",
36,Baluishi ba muntu nebikale anu bena diku diabu.,
37,"— Muntu udi unanga tatuende nansha mamuende bipite mudiye munnange meme, kena mungakanyine to. Muntu udi unanga muanende wa balume nansha wa bakaji bipite mudiye munnange meme, kena mungakanyine meme to.",
38,"Muntu udi kayi wambula mutshi wende mutshiamakane, kayi undonda, kena mungakanyine meme to.",
39,"Muntu udi musue kudilamina muoyi wende, neaujimije. Kadi udi ujimija muoyi wende bualu buanyi, neaupete.",
40,"— Muntu udi unuakidila, udi ungakidila meme. Udi ungakidila, udi wakidila ewu udi muntume.",
41,"Muntu udi wakidila muambi wa Mvidi Mukulu, bua padiye muambi, neapete difutu didibu bapesha muambi. Muntu udi wakidila muntu wa Mvidi Mukulu, bua padiye muntu wa Mvidi Mukulu, neapete difutu didibu bapesha muntu wa Mvidi Mukulu.",
42,"Ndi nnujadikila bulelela ne: muntu udi upa umue wa ku bakese banyi aba nansha dikopu dia mayi matalale, bua padiye mulongi wanyi, kakubula difutu diende to.",
1,"Yezu mumane kuambila balongi bende dikumi ne babidi mikenji eyi, kumukaye muaba awu, kuyaye kulongesha mu bimenga bia mu ditunga. Kumanyishaye bantu Lumu lua Disanka.",
2,"Yowanane-Batiste uvua mu lukanu. Kumvuaye balonda malu avua Kristu wenza. Kutumaye balongi bende bakuabu kudi Kristu,",
3,"bua kumukonka ne: Wewe ke utuvua bamanye ne: udi ufika, anyi tuindile mukuabu?",
4,"Ke Yezu kubandamuna ne: Nupingane kudi Yowanane, numuambile binudi numvua, ne binudi numona:",
5,"mpofu idi imona, batebuki badi benda, bena nsudi badi bapanda, bena mapapa badi bumvua, bafue badi babika, bapele badi babamanyisha Lumu lua Disanka.",
6,"Muena diakalenga ngudi ungitaba, kayi unwila.",
7,"Balongi ba Yowanane bamane kumuka, Yezu kukonka bantu bua Yowanane ne: Mu tshipela nuvua baye kumona tshinyi? Nuvua bamone lushiba ludibu banyungisha kudi lupepele anyi? Nansha kakese! ",
8,Nanku tshinuvua bakebe kumona ntshinyi? Muntu muvuale bilamba bimpe anyi? Kadi badi bavuala bilamba bimpe badi basomba mu nzubu ya bakalenga ba matunga.,
9,"Kadi unuvua batekemene kumona nnganyi? Muambi anyi? Ndi nnujadikila ne: eyowa, unuvua bamone mmupite ne muambi mene.",
10,"Yowanane ke udibu bamba mu Mukanda wa tshijila ne: “Meme Mvidi Mukulu, ndi ntuma muntu wanyi kumpala kuebe, bua akulongoluele njila.""",
11,"Eyowa, ndi nnujadikila bulelela ne: ku bonsu bavua bamamu balele, kakuena muntu wa buneme mupite Yowanane-Batiste. Kadi udi mushadile ku bonsu mu Bukalenga bua mu diulu, udi mupite Yowanane ku buneme.",
12,"Biangatshile tshikondu tshivua Yowanane-Batiste utuadija kulongesha, Mvidi Mukulu kutuadija kulongolola Bukalenga buende. Kadi too ne ku lelu, bena tshimvundu badi bakeba kukandika bantu, bua kababuitabi.",
13,"Bambi bonsu, ne Moshe mu mikenji yende, too ne ku Yowanane-Batiste, bavua amu bamanyisha bantu Bukalenga ebu.",
14,"Nuenu basue kuitaba tshindi ngamba, numanye ne: Yowanane ke Eliya uvuabu batumanyishe ne: neafike!",
15,Udi ne matshi a kumvua asangane kumvua anyi? Umvue!,
16,"Bena tshikondu etshi, ndi mua kubafuanyikija ne banganyi? Ndi mbafuanyikija ne bana badi basomba mu tshialu, banaya. Ke bamue kuambila bakuabu ne:",
17,"“Tuetu kunuelela nshiba, bua nuje maja, nuenu nansha kuja! Tuetu kunuimbila misambu ya madilu, nuenu nansha kudila!’’",
18,"Yowanane kufika, kayi upita kudia, kayi unua maluvu. Bantu kumuamba ne: “Udi ne mukishi mubi munda!”",
19,"Kadi Muana wa muntu kufika, muikale udia, unua. Ke kumuambabu ne: “Ewu mmudiavi, munu wa maluvu, mulunda wa balambuishi ba bitadi, ne wa bena buenzayi!” Kadi midimu idi Mvidi Mukulu wenza, idi ileja meji mimpe adiye nawu.",
20,"Pashishe Yezu kutuadija kudiwula bena bimenga bavua bamone bishima bivule bivua-ye muenze, bualu kabavua badilengeja to. Ke Yezu kuambila bimenga ebi ne:",
21,"— Wewe, Korazine, udi muena diakabi! Wewe, Betsayida, udi muena diakabi! Bualu bishima bidibu benzele muenu, bu biobi bienzekela mu Tire, ne mu Sidone, bena bimenga ebi kuonsu eku bakavua bavuale bilamba bikayapale, badilabe butu, bua kuleja ne: tudi basue kudilengeja.",
22,"Ke pandi nnujadikila ne: dituku didi Mvidi Mukulu ukosa nsambu, dinyoka dia Tire, ne dia Sidone, nedikale dishadile ku dienu.",
23,"Wewe, Kefamawume, udi wela meji ne: neudibandile mu diulu anyi? Nansha kakese! Nebakuele mu kandondu ka buloba. Bualu bishima bidibu benzele muebe, bu biobi bienzekela mu Sodome, tshimenga etshi tshivua mua kuikalaku too ne ku lelu.",
24,"Ke pandi nnujadikila ne: dituku didi Mvidi Mukulu ukosa nsambu, dinyoka dia Sodome, nedikale dishadile ku dienu.",
25,"Tshikondu atshi, Yezu uvua wamba ne: Eyo, Tatu, Mfumu wa diulu ne buloba, ndi nkutumbisha, bualu udi muambile bantu bashadile malu audi musokoke bena meji ne bantu bavua balonga mikanda",
26,"Eyowa, Tatu, ke muuvua musue ne: bienzeke nanku.",
27,"Tatu mmumpeshe bintu bionsu. Kakuena muntu udi mumanye Muana, anu Tatu nkayende. Kakuena muntu udi mumanye Tatu, amu Muana nkayende, kabidi ne bonsu badi Muana musue kumanyisha Tatu.",
28,"Vuayi kundi, nuenu bonsu badi bapungile ne bujitu bunudi nuambula. Meme nelumpeteshe dikisha.",
29,"Ambulayi bujitu buanyi pambidi penu. Nuanyishe bua meme kunulongesha, bualu ndi mupole ne mupuekele ku muoyi. Nanku nenupete dikisha mu mioyi yenu.",
30,"Bujitu bundi nnupesha, nebunulengelele. Bujitu bundi nteka pa makaya enu, budi bupepele.",
1,"Matuku mamane kupita, Yezu kupitshila mu madimi a ntete ya kuenza bukula dituku dia Dikisha. Balongi bende bavua ne nzala. Kutulabu miepu, kudiabu ntete.",
2,"Baparushe bamona nanku, kuambilabu Yezu ne: Tangila, balongi bebe badi benza bualu, budi mikenji yetu mikandike dituku dia Dikisha.",
3,"Yezu kubandamuna ne: Kanuena babale tshivua Davide muenze dituku dikuabu, pavua nzala mibasume, yeye ne bantu bende, anyi? ",
4,"Uvua mubuele mu nzubu wa Mvidi Mukulu. Yeye ne bantu be nde kudia mampa avuabu balambule Mvidi Mukulu. Kabavua ne dianyisha dia kudia mampa awu to. Mikenji yetu idi yamba ne: mampa awu, badi mua kuadia anu kudi batuangaji nkayabu.",
5,"Kanuena babale kabidi mu mikenji ya Moshe mudi batuangaji mu nzubu wa Mvidi Mukulu bakuata mudimu, nansha dituku mene dia Dikisha. Nanku kabena balame mikenji ya dituku dia Dikisha to. Kadi kabena ne tshilumbu nansha.",
6,Kadi ndi nnujadikila ne: unudi nende apa mmupite ne nzubu wa Mvidi Mukulu!,
7,"Bu nuenu bumvue mene tshidi miaku ya mu Mukanda wa tshijila yamba ne: “Ndi njinga bua nuikale ne luse, tshiena ndomba bua nundambule milambu nansha, ” kanuvua mua kudiwula bantu badi kabayi ne bualu.",
8,Bualu Muana wa muntu udi mfumu wa dituku dia Dikisha.,
9,"Yezu umuka aku, kuyaye mu nzubu wabu wa kutendelela.",
10,"Muntu uvuamu, muikale ne tshianza tshifulame. Bantu bavua muaba awu, bavua bakeba mua kufunda Yezu ne: mmuenze bibi. Ke pavuabu bamukonka ne: Mikenji yetu idi yanyisha bua bajikije disama dia muntu dituku dia Dikisha anyi?",
11,"Yezu kubebeja ne: Muntu wa kunudi, yeye muikale ne mukoku amu umue, wowu mukuluke mu tshiina tshile dituku dia Dikisha, kena mua kuya kuupatula mu tshiina amu anyi?",
12,Kadi muntu udi mupite mukoku! Nanku mikenji yetu idi yanyisha bua tuambuluishe muntu dituku mene dia Dikisha.,
13,"Nanku Yezu kuambila muntu awu ne: Olola tshianza tshiebe. Yeye kolola tshianza, kushalatshi tshimpe bu tshikuabu.",
14,"Ke Baparushe kupatuka mu nzubu, kuya kuelela Yezu tshifufu, bua kumanya muvuabu mua kumushipesha.",
15,"Yezu umvua lumu lua tshifufu atshi, kumukaye muaba awu. Bantu bavule kumulonda. Yezu kujikija masama a bantu bonsu.",
16,Kadi kubakandikaye bikole bua kabambidi muntu ne: Yezu udi nganyi.,
17,Ke muvua miaku ivua Mvidi Mukulu mumanyishe muambi Yeshaya ikumbana ne:,
18,"“Ke muntu wanyi undi musungule. Ndi mumunange. Yeye kabidi udi unsankisha. Nemmupe Mueyelu wanyi. Neamanyishe bukua bisamba, mundi ndumbuluisha bantu.",
19,Kakutanda ne muntu. Kukuela mbila. Bantu kabakumumvua wenza mayuki ne diyi dikole mu misesu.,
20,"Dilenga dibendame, kakuditshibula. Kakujima muendu utshidi ne kapia kakese. Neenze nanku too ne padi malu mimpe andi musue, atshimuna panu.",
21,Bisamba bionsu nebitekemene kudiye.”,
22,"Diba adi kufikabu kudi Yezu ne muntu, muikale mpofu kabidi kamama, bualu uvua ne mukishi mubi munda. Yezu kujikija masama ende. Nanku muntu awu kutuadija kuakula, ne kumona kabidi.",
23,"Bantu bonsu bavua bakatshila bivua Yezu wenza, bebejangana ne: Muntu awu udi mua kuikala Muana wa Davide anyi?",
24,"Kadi Baparushe bumvue muvua bantu aba bamba, kuambabu ne: Muntu ewu udi wipata mikishi mibi, amu bualu mmupete bukole kudi Belzebule, mfumu wa mikishi mibi!",
25,"Kadi Yezu uvua mujingulule lungenyi luabu. Nanku kubambilaye ne: Bukalenga buonsu budi benabu baluishangana nkayabu, nebunyanguke lukasa. Tshimenga tshionsu tshidi benatshi baluishangana, nansha diku dionsu didi benadi benza nanku, tshimenga atshi, nansha diku adi, kabiakutungunuka nansha.",
26,"Pikala diabolu wipata badi bende, udi udiluisha nkayende. Nanku bukalenga buende nebutungunuke bishi?",
27,"Nudi nungamba ne: udi wipata mikishi mibi, bualu Belzebule mmumupeshe bukole. Kadi bena dienu, udi ubapa bukole bua kuyipata nnganyi? Bena dienu mene badi baleja ne: nuenu nudi bapile!",
28,"Bulelela, ndi ngipata mikishi mibi ku bukole bua Mueyelu wa Mvidi Mukulu. Ke bidi bileja ne: Bukalenga bua Mvidi Mukulu bukadi bufike kunudi.",
29,"Muntu kena mua kubuela mu nzubu wa muena makanda, kuangata bintu biende, kayi muanji kusuika muena makanda awu mionji. Yeye mumane kumusuika, udi mua kuangata bintu bionsu bidi mu nzubu awu.",
30,"Udi kayi nanyi, mmumbenge. Udi kayi ungambuluisha bua kusangisha, udi umuangalaja.",
31,"Ke pandi nnuambila ne: badi mua kujimijila bantu mibi yabu yonsu, nansha bipendu bidibu bapendangana. Kadi udi upenda Mueyelu wa Tshijila, kabena mua kujimija mibi yende to.",
32,"Muntu udi upenda Muana wa muntu, nebajimije mibi yende. Kadi udi wamba Mueyelu wa Tshijila bibi, kabena mua kujimija mibi yende, nansha panu, nansha matuku atshidi kumpala.",
33,"— Wewe musue kupeta bimuma bimpe, wikale ne mutshi muimpe. Wewe ne mutshi mubi, neupete bimuma bibi. Bualu badi bamanyina mutshi ku bimuma biawu.",
34,"Nuenu ndelanganyi ya nyoka, nuenu bantu babi, mmunyi munudi mua kuamba bualu buimpe? Bualu mukana mudi muamba malu adi muwule mu muoyi tente.",
35,"Muntu muimpe udi wenza malu mimpe, bualu munda muende mudi muimpe. Muntu mubi udi wenza malu mabi, bualu munda muende mudi mubi.",
36,"Ndi nnujadikila ne: dituku didi Mvidi Mukulu ukosa nsambu, nebalumbuluishe bantu bua miaku yabu yonsu idi kayiyi ilengelela.",
37,"Bualu nebakupishe, nansha nebakubingishe, amu bilondeshile miaku yebe.",
38,"Diba adi bamue balongeshi ba mikenji ne bamue Baparushe kuamba Yezu ne: Mulongeshi, tudi basue ne: wenze tshishima, tutshimone.",
39,"Yezu kubandamuna ne: Bena lelu mbantu babi, badi batombokela Mvidi Mukulu! Kadi badi amu balomba tshishima! Kadi kabena babenzela tshishima nansha. Nebabaleje amu tshishima tshia muambi Yona.",
40,"Bualu, bu muvua Yona mushale munda mua mushipa munene munya ne butuku matuku asatu, ke muashala Muana wa muntu munda mua buloba munya ne butuku matuku asatu. ",
41,"Dituku didi Mvidi Mukulu ukosa nsambu, bena Ninive nebabike bua kufunda bena lelu ku tshilumbu. Bualu bena Ninive bavua badilengeja pavuabu bumvua dilongesha dia Yona.  Kadi apa padi muntu udi mupite Yona.",
42,"Dituku didi Mvidi Mukulu ukosa nsambu, mukalenga mukaji wa mu ditunga didi kuinshi, neabike bua kufunda bena lelu ku tshilumbu. Bualu yeye uvua mumuke ku ndekelu kua buloba, bua kuvua kuteleja miaku ya Shelomu ya meji.",
43,"— Padi mukishi mubi upatuka munda mua muntu, udi utua eku ne eku mu tshipela, ukeba muaba wa kuikisha. Padiwu kawuyi upeta muaba awu,",
44,"udi wamba ne: “Ndi mpingana mu nzubu muanyi mumvua mupatuke.” Udi ubuelamu, usangana mu nzubu mutupu, mukomba, mulengeja bimpe.",
45,"Nanku udi uya kuangata mikishi mikuabu muanda mutekete mimupite ku bubi. Udi upingana nayi pamue, bua kusomba mu nzubu amu. Nanku muntu ewu mpindiewu udi mubi, mupite muvuaye kumpala. Ke muenzekela bantu babi ba mu tshikondu etshi.",
46,"Yezu utshivua wakula ne bantu, ke mamuende ne bana babu ba balume kufika. Bavua bimanyine pambelu, balomba mua kuyukila nende.",
47,"Muntu mukuabu kuambila Yezu ne: Mamuebe ne bana benu ba balume badi bimanyine pambelu, bajinga mua kuyukila nebe.",
48,Yezu kuandamuna muntu awu ne: Mamu wanyi nnganyi? Bana betu ba balume mbanganyi?,
49,"Pashishe Yezu kuleja balongi bende ne tshianza, wamba ne:  Tangilayi, ke mamu wanyi ne bana betu ba balume.",
50,"Bualu yonsu udi wenza tshidi Tatu wanyi udi mu diulu musue, ke muanetu wa balume, ne wa bakaji, ne mamu kabidi.",
1,"Dituku adi Yezu kupatuka mu nzubu,",
2,"Bu muvua bantu bavule bamunguila, kubandaye mu buatu, kusomba. Bantu bonsu kuimana ku muelelu wa mayi.",
3,"Yezu uvua ubalondela malu mavule mu nsumuinu, ubambila ne: Muntu kampande uvua uya kumiamina ntete.",
4,"Pavuaye umiamina ntete mu budimi buende, imue kumata ku muelelu wa njila: nyunyi kuvua kuyizokola.",
5,"Minga kumata mu buloba bua mabue, muvua kamuyi buloba buvule. Ntete kumena lukasa, bualu buloba kabuvua buondoke.",
6,"Kadi munda munya, diba kuosha buloba. Mitshi kuuma, bualu kayi vua ne miji mile.",
7,"Minga ntete kumata mu mitshi ya meba. Mitshi ya meba ayi kubanda, kukulakaja mitshi mimpe.",
8,"Kadi minga ntete kumata mu buloba buimpe, kukuama miepu, eyi ne ntete lukama, mikuabu ne ntete makumi asambombu, minga eyi ne ntete makumi asatu.",
9,Ke Yezu kuamba kabidi ne: Muena matshi a kumvua wasangana kumvua anyiee? Umvuee!,
10,"Balongi kusemena kudi Yezu, bamukonka ne: Muudi wambila bantu malu mu nsumuinu mmunyi?",
11,"Ke Yezu kubandamuna ne: Mbanyishe bua nuenu numanye malu masokome a Bukalenga bua mu diulu, kadi ki mbanyishe bua bantu bakuabu baamanye nansha!",
12,"Bualu muntu udi ne tshintu, neapete tshikuabu. Nanku neikale nabi bivule. Kadi udi kayi natshi, nebamunyenge tshikese tshidiye natshi.",
13,"Ke pandi mbambila malu mu nsumuinu. Bualu badi batangila, kabayi bamona. Badi bateleja, kabayi bumvua. Nanku kabena bajingulula malu.",
14,Ke mudi miaku ya muambi Yeshaya ibakumbanyina ne:,
15,"Bualu bena tshisamba etshi mbapapishe muoyi wabu, mbadijike matshi, mbabuikile mesu. Bu bobu kabayi benza nanku, mesu abu avua mua kumona, matshi abu avua mua kumvua, lungenyi luabu luvua mua kujingulula malu. Nanku bavua mua kupingana kundi, Meme kujikija masama abu.”",
16,"Kadi nuenu nudi bena diakalenga, bualu mesu enu adi amona, matshi enu adi umvua!",
17,"Ndi nnujadikila bulelela ne: bambi ne bantu ba Mvidi Mukulu ba bungi bavua bajinga kumona binudi numona ebi, kadi kabavua babimona to. Bavua bajinga kumvua binudi numvua ebi, kadi kabavua babiumvua to.",
18,"— Kadi nuenu telejayi, nnumvuije tshidi lusumuinu lua mumiaminyi wa ntete luamba.",
19,"Padi bantu bumvua bakuabu balongesha malu a mu Bukalenga bua mu diulu, kabayi bajingulula muyayabu, Muena bubi udi ufika, umusha bivuabu bamiamine mu muoyi wabu. Ke ntete idi ipona ku muelelu wa njila.",
20,"Ntete idi ipona mu buloba bua mabue, ke badi bumvua muaku wa Mvidi Mukulu, bawanyisha diakamue ne disanka.",
21,"Kadi muaku awu kawena wasa miji munda muabu. Badi bawakidila amu tshitupa tshikese. Padi dikenga dibakuata, nansha bantu babakengesha bua muaku wa Mvidi Mukulu awu, badi bateketelamu diakamue.",
22,"Ntete idi ipona mu mitshi ya meba, ke badi bumvua muaku wa Mvidi Mukulu. Kadi disumpakana dia malu a bukua panu, ne mutshima wa biuma bia panu, bidi bikutakaja muaku, biupangisha mua kukuama bimuma.",
23,"Ntete idi ipona mu buloba buimpe, ke badi bumvua muaku wa Mvidi Mukulu, bajingulula mudiwu. Badi bakuama bimuma, aba lukama, bakuabu makumi asambombu, banga makumi asatu.",
24,Yezu kubelela lusumuinu lukuabu ne:  Bukalenga bua mu diulu mbufuanangane ne muntu uvua mumiamine ntete mimpe mu budimu buende.,
25,"Butuku, pavua bantu balala tulu, muena lukuna wende kuvua kumiamina lupeta mu ntete yende ayi. Pashishe kuyaye.",
26,"Kadi ntete mimane kutoloka, miepu imueneka, ke lupeta alu kumueneka palu.",
27,"Bena mudimu ba muena budimi kuya kudiye, bamuebeja ne: “Mfumu, se uvua mumiamine ntete mimpe mu budimi buebe. Kadi lupeta elu ndufume penyi?”",
28,Ke yeye kubandamuna ne: “Muena lukuna ke udi muenze awu.” Bena mudimu kumuebeja kabidi ne: “Udi musue tuye kulutula anyi?”,
29,"Yeye kubenga ne: “To, bualu pa kulutula, nudi mua kujomuenaku ne ntete mimpe.",
30,"Lekelayi, bionsu bikolele pamue too ne ku tshikondu tshia dinowa. Diba adi nengambile badi banowa ne: ‘Julayi bangabanga lupeta. Lusuikayi mu bisumbu bua kuluosha. Pashishe nuteke ntete mimpe mu diyeba dianyi.’ ”",
31,"Yezu kubelela lusumuinu lukuabu ne:  Bukalenga bua mu diulu mbufuanangane ne lutete lua mutshi wa lusanga, luvua muntu muele mu budimi buende",
32,"Lutete alu ndukese ku ntete yonsu. Kadi padilu lumena, ludi lukola, ludiunda, lupita mitshi yonsu. Nanku ludi luenza mutshi udi nyunyi ya kulu yibakila masua mu matamba awu.",
33,"Yezu kubelela lusumuinu lukuabu ne: Bukalenga bua mu diulu mbufuanangane ne buanga bua mampa budi mukaji wangata, usangisha mu bukula kilo makumi abidi ne itanu, bua ditapi dionsu kutuntumukadi",
34,"Yezu uvua ulongesha bantu malu onsu aa mu nsumuinu. Kavua ubambila bualu, kabuyi mu lusumuinu.",
35,Uvua wenza nanku bua kukumbaja miaku ivua Mvidi Mukulu mumanyishe muambi ne:,
36,"Nenku Yezu kumuka pavua bantu, kuya mu nzubu. Balongi bende kusemena kuvuaye, kumulomba ne: Utumvuije lusumuinu lua lupela ludi mu budimi abu.",
37,"Yezu kubandamuna, wamba ne: Muntu udi umiamina ntete mimpe, ke Muana wa muntu.",
38,Budimi ke bantu. Ntete mimpe mbantu badi banyisha Bukalenga. Lupela mbantu badi bitaba Muena bubi.,
39,"Muena lukuna udi umiamina lupela, ke diabolu. Dituku dia kunowa, ke dituku dia nshikidilu. Bena mudimu badi banowa, ke batumibue ba Mvidi Mukulu.",
40,"Bu mudibu bajula lupela bua kubiela mu kapia, ke muenzekabi dituku dia nshikidilu.",
41,"Muana wa muntu neatume batumibue bende, bua bumushe mu Bukalenga buende bantu bonsu badi babipisha bakuabu, ne benji bonsu ba malu mabi.",
42,Nebabele mu tshikutu tshia kapia. Nebadidilemu; nebatutakajilemu menu.,
43,"Kadi bonsu badi bitaba Mvidi Mukulu, nebakenke bu diba mu Bukalenga bua Tatuabu. Badi ne matshi a kumvua nawu, basangana kumvua anyiee? Bumvuee!",
44,"— Bukalenga bua mu diulu mbufuanangane ne biuma bisokoka mu budimi. Muntu kuvua kubisangana mu budimi amu, kubisokoka pende. Kupetaye disanka dipite. Ke padiye uya kupana bionsu bidiye nabi, bua kusumba budimi abu.",
45,— Bukalenga bua mu diulu mbufuanangane ne ngendamushinga udi ukeba mabue malenga a busanga.,
46,"Padiye upeta dikuabu dimpe dia mushinga mukole, udi uya kupana bionsu bidiye nabi, bua asumbe dibue adi.",
47,— Bukalenga bua mu diulu mbufuanangane ne bukondu buvuabu bela mu dijiba dia mayi. Kukuatabu mishipa ya mishindu yonsu.,
48,"Bukondu bumane kuwula ne mishipa, balobi kubukoka ku mukuna. Kusombabu bua kusunguluja mishipa ayi: bavua bateka mimpe mu bisaka, bimansha ivua mibi.",
49,"Ke muenzekabi dituku dia nshikidilu nanku. Batumibue ba Mvidi Mukulu nebavue kutapulula babi eku, bempe kuaka.",
50,"Nebele babi mu tshikutu tshia kapia. Mu tshikutu amu nebadile, nebatutakaje menu.",
51,"Yezu kubakonka ne: Nudi bumvue bionsu ebi anyi? Bobu kuandamuna ne: Eyowa, tudi bumvue.",
52,"Nanku Yezu kubambila kabidi ne: Ke mudi mulongeshi yonsu wa mikenji, padiye udienza mulongi wa malu a mu Bukalenga bua mu diulu, ufuanangana ne muena lupangu udi upatula bintu bipiabipia, ne bintu bia kale, mu tshibutshilu tshiende.",
53,"Yezu ujikija diakula mu nsumuinu, ku mukaye muaba awu,",
54,"kuyaye mu tshimenga tshiyuabu bamukoleshe. Uvua ulongesha mu nzubu wa kutendelela. Bantu bonsu bavua bamuteleja, bavua bakema, bebejangana ne: Meji a nanku mmuapete kuepi? Munyi mudiye mua kuenza bishima bia mushindu ewu?",
55,"Yeye ewu ki mmuana wa muena mabaya anyi? Mamuende ki Mariya anyi? Yakobe, Yozefe, Simone ne Yuda ki mbana babu anyi?",
56,"Bana babu ba bakaji, katuena nabu patudi apa anyi? Kadi mmupete bukole ebu kudi nganyi?",
57,"Ebi bionsu kubapangisha mua kumuitababu. Ke Yezu kubambila ne: Muambi wa Mvidi Mukulu, badi bamunemeka miaba yonsu, pa kumusha mu tshimenga tshiabu, ne mu nzubu ya bana babu.",
58,"Yezu kuenzamu amu bishima bikese, bualu kabatua ne ditaba to.",
1,"Tshikondu atshi, Erode, mulombodi wa buloba bua Ngalileya, uvua mumvue bantu bayukila bua Yezu.",
2,Kuambilaye bantu bende ne: Muntu awu ke Yowanane-Batiste: udi mubike ku bafue! Ke padiye mua kuenza bishima.,
3,"Bualu Erode ke utua mutume diyi kale, bua bakuate Yowanane, bamusuike mionji, bamuele mu nzubu wa lukanu. Uvua muenze nanku anu bualu bua Erodiyade, mukaji wa Filipe wabu.",
4,Bualu Yowanane uvua mubele Erode ne: Kuena mua kuangata Erodiyade bu mukajebe nansha!,
5,"Erode uvua musue kushipesha Yowanane. Kadi uvua utshina bena Yuda, bualu bena Yuda bonsu batua banemeka Yowanane bu muambi wa Mvidi Mukulu.",
6,"Kadi dituku dia mufikilu wa diledibua dia Erode, muana wa bakaji wa Erodiyade uvua uja maja, bantu bonsu batua Erode mubikile batangile. Nsongakaji awu uvua mupite kusankisha Erode.",
7,Ke Erode kuditshipa bua kupesha nsongakaji awu tshionsu tshialombaye.,
8,Mamuende wa muana kumupa meji. Ke muana kuambila Erode ne:  Umpeshe mutu wa Yowanane-Batiste mu dilonga amu mpindiewu!,
9,"Mukalenga Erode kubungama bikole. Kadi bumuvuaye muditshipe, bantu bavuaye mubikile bumvue, kutumaye diyi, bua bapeshe nsongakaji mutu wa Yowanane.",
10,"Kutumaye muntu mu nzubu wa lukanu, bua akosemu mutu wa Yowanane-Batiste.",
11,"Kuambulabu mutu mu dilonga, kuutuadilabu nsongakaji. Yeye pende kuufila kudi mamuende.",
12,"Balongi ba Yowanane kufika, kuangata tshitalu tshiende, kutshijika. Pashishe kuyabu kumanyisha Yezu malu onsu avua menzeke.",
13,"Pavua Yezu mumvue bualu ebu, kumukaye kaba aka mu buatu. Kuyaye kupengama pa nkayende. Kadi bantu bavule kumanya ne: Yezu mmumuke. Nanku kumukabu mu bimenga, bayila ku muelelu wa mayi, benda balonda Yezu.",
14,"Yezu upatuka mu buatu, kumonaye bantu ba bungi. Luse kumukuatalu. Kutuadijaye kujikija masama abu.",
15,Dilolu balongi kuya kuambila Yezu ne: Bukadi buila. Muaba ewu nku mpenga. Tangalaja bantu. Baye kusumba biakudia mu misoku.,
16,Yezu kubandamuna ne: Kabena mua kutangalaka to. Nuenu mene bapeshayi biakudia!,
17,"Balongi kumuambila ne: Kadi muaba ewu, tudi amu ne mampa atanu, ne minyinyi ibidi ya mu mayi.",
18,Yezu kubambila ne: Bintuadilayi apa.,
19,"Pashishe kutumaye diyi, bua bantu basombe panshi mu bisosa. Ke kuangataye mampa atanu, ne minyinyi ibidi ya mu mayi. Kutangilaye mulu, wela Mvidi Mukulu tuasakidila. Kukosaye mampa, kuapeshaye balongi, bua baabanyine bantu.",
20,"Muntu yonsu uvua mudie muukute. Balongi kukunguja bisunsukile bivua bishale, bibondu dikumi ne bibidi tente. ",
21,"Bavua badia bavua bantu bu binunu bitanu, katuyi tubala bakaji ne bana.",
22,"Diakamue Yezu kuambila balongi, bua babande mu buatu, bamudianjidile dishiya dia dijiba. Bualu utshivua ulayangana ne bantu.",
23,"Yezu mumane kulayangana nabu, kubandaye nkayende pa mukuna bua kutendelela. Butuku, kushalaye muaba awu nkayende.",
24,"Buatu bukavua bushilangane ne muelelu wa mayi mutantshi. Mavuala avua abutankula, bualu lupepele luvua lubuluisha.",
25,"Patshiatshia, Yezu kuya kudi balongi bende, wenda pa mayi.",
26,"Balongi bamumona wenda pa mayi, kutshinabu bikole, bela mbila ya bowa ne: Mukishi!",
27,Diakamue Yezu kubambila ne: Kanutshinyi. Meme! Koleshayi muoyi!,
28,"Nanku Petro kulomba Yezu ne: Mfumu, ne ngwewe, utume diyi, mvua kuudi, ngenda pa mayi.",
29,"Yezu kumubikila ne: Vuakunu! Petro kupatuka mu buatu, wenda pa mayi, mutangile kudi Yezu.",
30,"Kadi utangila lupepele, kumvuaye bowa, kutuadijaye kudiina mu mayi. Ke kuelaye diyi ne: Mfumu, unsungidile!",
31,"Diakamue Yezu kolola tshianza, kumukuata, wamba ne: Akia! Ditaba diebe ndikese be! Udi upampakana bua tshinyi?",
32,Bonsu babidi kubuela mu buatu. Lupepele kutuya.,
33,"Nanku balongi bavua mu buatu kutuila Yezu binu panshi, bamba ne: Udi Muana wa Mvidi Mukulu bulelela!",
34,"Kusabukabu dijiba, kufikabu mu buloba bua Ngenesarete.",
35,Bena muaba awu kumanya ne: Yezu. Nanku kumanyishabu mu buloba bujima abu ne: wafiki! Ke bantu kufika ne babeedi bonsu kudiye.,
36,"Bavua bamusengelela bua bantu bamulenge nansha ku luzemba lua tshinkutu tshiende. Bonsu bavua balulenga, bavua bumvua bimpe.",
1,"Diba adi Baparushe ne balongeshi ba mikenji bafumina ku Yerushalayime, kufika kudi Yezu, bamukonka ne:",
2,— Balongi bebe badi babenga kulonda bibidilu bia bankambua bua tshinyi? Badi badia kabayi bowe mayi ku bianza bua tshinyi?,
3,"Yezu kubakonka pende ne: Kadi nuenu nudi nubenga kukumbaja tshidi Mvidi Mukulu musue, nulonda anu bibidilu bienu nkayabi bua tshinyi?",
4,"Bualu Mvidi Mukulu uvua muambe ne: “Nemeka tatuebe ne mamuebe.” Uvua muambe kabidi ne: “Udi wamba tatuende nansha mamuende bibi, basangane kumushipa anyi? Bamushipe!""",
5,"Kadi nuenu nudi nulongesha bantu ne: “Pikala muntu muambile tatuende nansha mamuende ne: ‘Bintu bimvua mua kubambuluisha nabi, ndi mbilambula Mvidi Mukulu’,",
6,"muntu awu kena ne tshilumbu tshia kuambuluisha kabidi tatuende to. ” Ke munudi nunyanga muaku wa Mvidi Mukulu, bua kukumbaja bibidilu bienu.",
7,"Nuenu bena mpala ibidi, Yeshaya kavua mushime, pavuaye unuamba ne:",
8,"“Bantu aba badi bannemeka amu ne miaku patupu, kadi muoyi wabu udi kule, kawena kundi.",
9,"Padibu bantendelela, kabena bapeta tshintu, bualu bidibu balongesha, bidi amu mikenji ya bantu.",
10,"Pashishe Yezu kubikila bantu, kubambila ne: Telejayi, numvue bindi ngamba: ",
11,"Tshidi tshibuela mukana mua muntu ki ntshidi tshimupisha mikiya to. Kadi amu tshidi tshipatukamu, ke tshidi tshimupisha mikiya.",
12,"Ke balongi kusemena kudi Yezu, bamukonka ne: Udi mumanye muvua Baparushe bafike munda pa kumvua muuvua wakula anyi?",
13,"Yezu kuandamuna ne: Mutshi onsu udi Tatu wanyi udi mu diulu kayi mukune, nebawujule ne miji yawu.",
14,"Balekelayi! Bampofu, badi balombola bampofu! Kadi padi mpofu ulombola mpofu nende mu njila, bonsu babidi nebadishinde mu tshiina.",
15,Petro kumulomba ne: Utumvuije tshiuvua muambe bua mikiya.,
16,Yezu kuamba ne: Munudi nuenu penu kanuyi mua kumvua mbishi?,
17,"Kanuena bamanye ne: bionsu bidi bibuela mukana mua muntu, bidi biya mu tshifu, pashishe bipatukamu, bibuela mu nkumba anyi?",
18,"Kadi malu adi mukana muamba, adi afuma mu muoyi. Ke adi apisha muntu mikiya.",
19,"Bualu mu muoyi wa muntu ke mudi mufume meji mabi, adi amusaka bua ashipe bantu, ende buendenda, enze malu a bundu, ibe, ashiminyinangane malu, anyangilangane lumu.",
20,"Ke malu adi abipisha muntu! Kadi padi muntu udia, bianza kabiyi biowa, kena upia mikiya to.",
21,"Pashishe Yezu umuka aku, kuyaye mu buloba bua Tire ne Sidone.",
22,"Ke mukaji wa bena Kenaane, uvua musombe mu buloba abu, kufika kudi Yezu, wela lubila lukole ne: Mfumu, Muana wa Davide, mfuilaku luse! Muananyi wa bakaji kena bimpe to! Mbamu-kengeshe kudi mukishi mubi.",
23,"Kadi Yezu nansha kumuandamuna. Balongi bende kusemena kudiye, bamulomba ne: Mumushe! Bualu udi wenda utulonda, wela amu mbila!",
24,Yezu kumuandamuna ne: Mbantume anu bua kuya kudi mikoku mijimine ya mu bena Izrayele.,
25,"Kadi mukaji awu kudiela panshi kumpala kuende, umuamba e: Mfumu, ungambuluishe!",
26,"Yezu kuandamuna ne: Ki mbimpe kunyenga bana biakudia, kubielela mbua.",
27,"Ke mukaji ne: Mulongeshi, udi wamba amu bimpe. Kadi nansha mbua idi idia bisunsukila bidi bipona panshi ku mesa a bamfumu bayi.",
28,"Ke Yezu kukema, wamba ne:  Kia! Mukaji, ditaba diebe ndinene! Biudi ujinga nebienzeke. Muanende kupanda anu diba adi.",
29,"Yezu umuka aku, kuyaye ku muelelu wa dijiba dia Ngalileya. Kubandaye ku mukuna, kusombamu.",
30,"Bantu ba bungi kufika kudiye ne batebuki, bampofu, bena tuneke, tumama, ne babeedi bakuabu ba bungi. Kubatekabu ku makasa a Yezu. Yezu kujikija masama abu.",
31,"Nanku bantu kukema patuabu bamona tumama tuakula, bena tuneke bumvua bimpe, batebuki benda, bampofu bamona. Kutumbishabu Mvidi Mukulu wa Izrayele.",
32,"Yezu kubikila balongi bende, kubambila ne: Ndi ngumvua luse bua bantu bonsu aba. Tudi nabu kukadi matuku asatu. Kabatshiena ne tshiakudia nansha tshikese to. Tshiena mua kubatangalaja, kabayi badia. Badi mua kupungila mu njila.",
33,"Balongi bende kumukonka ne: Kadi mu tshipela emu, kutudi mua kupeta biakudia bikumbane bua kudisha bantu bungi nenku nkuepi?",
34,"Yezu kubebeja ne: Nudi ne mampa bungi munyi? Bobu ne: Tudi ne mampa muanda mutekete, ne tushipa tukese.",
35,Ke Yezu kuambila bantu bua basombe panshi.,
36,"Pashishe kuangataye mampa muanda mutekete awu, kabidi ne tushipa. Kuelaye Mvidi Mukulu tuasakidila, kukosololaye mampa ne tushipa, kupesha balongi bende. Bobu kuabanyina bantu.",
37,Muntu yonsu kudia kuukuta. Balongi kusangisha bisaka muanda mutekete biwule tente ne bisunsukila.,
38,"Bavua badie bavua bantu balume binunu binayi, kabayi babale bungi bua bakaji ne bana.",
39,"Yezu mumane kupingaja bantu ku mabu, kubuelaye mu buatu, kuya mu buloba bua Magadane.",
1,Baparushe ne Basaduke kuya kudi Yezu bua kumuteta. Bavua bamulomba bua abaleje ne tshishima mudi bumfumu buende bufume kudi Mvidi Mukulu.,
2,"Kadi Yezu kubandamuna ne: Dilolu, nuenu bamona kulu kukunze, nudi nuamba ne: “Maloba nekuikale kulenga.”",
3,"Mu dinda, padi kulu kufikuluke, nudi nuamba kabidi ne: “Lelu mvula nealoke.” Nanku nudi bamanye mua kujingulula bidi bienzeka padi kulu kuandamuke. Kadi munudi kanuyi mua kujingulula bidi bienzeka matuku aa mbishi?",
4,"Bena lelu, nansha bobu bantu babi, badi kabayi bitaba Mvidi Mukulu, badi amu balomba tshishima. Kadi kabakubaleja tshishima tshikuabu to, amu tshia Yona. Yezu kubashiya nanku, kuya.",
5,"Pavua balongi basabuka dishiya dia dijiba, bavua bapue muoyi bua kuangata mampa.",
6,"Yezu kubambila ne: Dimukayi, kanuangatshi buanga bua mampa bua Baparushe ne Basaduke.",
7,"Balongi bumvua nanku, kuambilanganabu ne: Udi wamba nanku, bualu katuena bangate mampa.",
8,"Yezu kumanya tshiyuabu bambilangana, kubebejaye ne: Nudi nuamba ne: mbua patudi katuyi ne mampa, bua tshinyi? Nudi ne ditaba dikese!",
9,"Kanuena banji kujingulula malu anyi? Kanutshiena bavuluke mampa atanu, amvua mukosoluele bantu binunu bitanu, ne bisaka bia bisunsukila binuvua basangishe anyi?",
10,"Kanutshiena bavuluke mampa muanda mutekete, amvua mukosoluele bantu binunu binayi, ne bisaka bia bisunsukila binuvua basangishe anyi?",
11,Munudi kanuyi bumvue mbishi? Tshivua muakule bua mampa to! Dimukayi. Kanuangatshi buanga bua mampa bua Baparushe ne Basaduke.,
12,"Ke balongi kushisha kumvua ne: kavua mubambile bua badimuke ku buanga bua mampa, kadi amu ku dilongesha dia Baparushe ne Basaduke.",
13,Yezu kuya mu buloba buvua pabuipi ne tshimenga tshia Kezareya wa Filipe. Kukonkaye balongi bende ne: Bantu badi bamba ne: Muana wa muntu nnganyi?,
14,"Kumuandamunabu ne: Bamue badi bamba ne: udi Yowanane-Batiste, bakuabu ne: udi Eliya, badipu kabidi ne: udi Yirmeya, nansha muambi mukuabu.",
15,"Yezu kubakonka kabidi ne: Kadi nuenu, nudi nungamba ne: ndi nganyi?",
16,"Simone Petro kuandamuna ne: Wewe udi Kristu, Muana wa Mvidi Mukulu udi ne muoyi.",
17,Pashishe Yezu kumuambila ne:,
18,"Kadi meme ndi nkuambila patoke ne: wewe udi Petro, dibue. Nanku pa dibue edi nengasepu Tshisumbu tshia bantu banyi. Nansha lufu mene kaluakutshibutula to.",
19,"Nenkupe nsapi ya Bukalenga bua mu diulu: tshiwakandika pa buloba, nebatshikandike ne mu diulu; tshiwanyisha pa buloba, nebatshianyishe ne mu diulu.",
20,Pashishe Yezu kukandika balongi bende bua kabambidi muntu ne: Yezu udi Kristu.,
21,"Bituadijila ku tshikondu atshi, Yezu kubanga kumanyisha balongi bende patoke ne: — Ndi ne bua kuya mu Yerushalayime. Muine amu bakulu, batuangaji banene, ne balongeshi ba mikenji, nebankengeshe bikole. Nebanshipe, kadi dituku disatu nembike ku bafue.",
22,"Ke Petro kuya nende ku luseke, kutuadija kumutandisha, wamba ne: Mfumu, Mvidi Mukulu akuepule ku bualu ebu! Bualu bua nanku kabinuenzekedi!",
23,"Kadi Yezu kukudimuka, kuambila Petro ne: Umbuka kundi, uye kule, diabolu! Udi ukeba kundenduisha! Bualu meji audi wela ki nga kudi Mvidi Mukulu to, kadi nga kudi bantu.",
24,"Pashishe Yezu kuambila balongi bende ne: Pikala muntu musue kuenda nanyi mu njila, anji kudibenga, ambula wende mutshi mutshiamakane, andonde.",
25,"Bualu muntu udi musue kusungidila muoyi wende, neaujimije. Kadi wajimija muoyi wende bualu buanyi, neaupete.",
26,"Muntu udi upeta buloba bujima, kadi ujimija muoyi wende, nebimuambuluishe ku tshinyi? Kakuena tshidi muntu mua kufila bua kupeta tshiakabidi muoyi wende.",
27,"Bualu Muana wa muntu neafike, mu butumbi bua tatuende, pamue ne batumibue bende. Diba adi neafute muntu yonsu, bilondeshile malu avuaye muenze.",
28,"Bulelela, ndi nnuambilamu ne: bamue batudi nabu apa, kabakufua kabayi bamona Muana wa muntu ufika mu Bukalenga buende.",
1,"Matuku asambombu mamane kupita, Yezu kuangata Petro, Yakobe ne Yowanane, muanabu ne Yakobe, kuya nabu ku mukuna mutumbuke. Kuine aku bavua amu nkayabu.",
2,"Yezu kuandamuka mpala, balongi bende bamone. Mpala wende kukenka bu diba. Bilamba biende kutoka too.",
3,"Diakamue balongi kumona Moshe ne Eliya, bayukila ne Yezu. ",
4,"Ke Petro kuambila Yezu ne: Mfumu, ndisanka kaayi dia kuikala muaba ewu! Bu wewe musue, nengase apa ntenta isatu, umue webe, wa Moshe umue, ne munga wa Eliya.",
5,"Patshivua Petro wakula, divuba dikenka kubabuikila. Diyi kumvuika mu divuba ne: Ewu ke Muananyi menemene, undi munange. Yeye udi unsankisha bikole. Numuteleje.",
6,"Balongi bumvue nanku, kudielabu mpala panshi. Bowa kubakuata bikole.",
7,"Ke Yezu kusemena kudibu, kubalenga, wamba ne: Jukayi! Kanutshinyi!",
8,"Balongi babanduluka, kabatua bamona muntu mukuabu, kadi anu Yezu nkayende.",
9,"Patuabu bapueka ku mukuna, Yezu kubakandika ne: Kanuambidi muntu malu anudi bamone aa, too ne pabika Muana wa muntu ku bafue.",
10,"Pashishe balongi kukonka Yezu ne: Balongeshi ba mikenji badi balongesha ne: Eliya udi ne bua kudianza kufika, bua tshinyi?",
11,"Yezu kuandamuna ne: Bulelela, Eliya udi ne bua kufika bua kuakaja bionsu.",
12,"Kadi ndi nnujadikila ne: Eliya ukadi mumane kufika. Bantu kabatua bamujingulula, kadi batua bamuenzela muvuabu basue. Ke muakengeshabu kabidi Muana wa muntu.",
13,Balongi kumanya ne: udi utuambila bua Yowanane-Batiste.,
14,"Bamane kufika pabuipi ne bantu, ke muntu kusemena kudi Yezu, kumufuila binu panshi,",
15,"wamba ne: Mfumu, umtuileku muananyi wa balume luse. Udi ne disama dia tshiseke, ukenga bikole. Misangu mitule udi upaluka, udishinda mu kapia, nansha mu mayi. ",
16,Mvua mumufikishe kudi balongi bebe. Kadi kabatua ne bukole bua kujikija disama diende.,
17,"Yezu kuandamuna ne: Nuenu nudi bantu babi, badi kabayi bitaba Mvidi Mukulu! Nenshale nenu kabidi matuku bungi munyi? Nengikale amu ndengulula malu enu too ne ku diba kaayi? Semenayi ne muana kundi apa.",
18,Ke Yezu kukanyina mukishi mubi. Kupatukawu munda mua muana. Disama dia muana kujika amu pa diba adi.,
19,"Nanku balongi kusemena kudi Yezu pa nkayabu, bamukonka ne: Tuetu tuvua bapange kupatula mukishi mubi ewu bua tshinyi?",
20,"Ke Yezu kubandamuna ne: Bualu ditaba dienu kadiena dikumbane to. Ndi nnujadikila bulelela ne: bu nuenu ne ditaba bunene bua lutete lua mutshi wa lusanga, malu onsu adi anuteketela. Diba adi, nenutumine mukuna ewu diyi ne: “Umuke apa, uye papa,” mukuna kuya! [",
21,"Kadi mukishi mubi wa mushindu ewu, badi baupatula anu ku ditendelela, ne ku dijila dia biakudia.",
22,Dituku dikuabu balongi kusangila bonsu pamue mu Ngalileya. Yezu kubambila ne: Bantu nebakuatshishe Muana wa muntu.,
23,Nebamushipe. Kadi dituku disatu neabike ku bafue.,
24,"Yezu ne balongi bende bafike mu Kefamawume, balambuishi ba tshitadi tshia nzubu wa Mvidi Mukulu kusemena kudi Petro, bamukonka ne: Mulongeshi wenu kena ulambula tshitadi tshia nzubu wa Mvidi Mukulu anyi?",
25,"Ke Petro kubandamuna ne: Eyowa, utu utshilambula. Kadi pavua Petro ubuela mu nzubu, ke Yezu kudianza kumukonka ne: Simone, udi wela meji munyi? Panuapa, badi ne bua kuteta bakalenga ba matunga bitadi ne milambu mbanganyi? Bena diku diabu anyi, peshi mbantu bakuabu?",
26,Petro kuandamuna ne: Bantu bakuabu ke badi bateta. Ke Yezu ne: Nanku bena diabu kabena bateta nansha.,
27,"Kadi bua katubafikishi munda, uye mu dijiba, ela ndobu. Mushipa uwadianza kukuata, uubulula mukana. Neusanganemu makuta. Uangate, uye kuteta tshitadi tshiebe, ne tshianyi.",
1,"Diba adi balongi kusemena kudi Yezu, bamukonka ne: Udi mupite bakuabu mu Bukalenga bua mu diulu nnganyi?",
2,"Yezu kubikila muana, kumuimanyika munkatshi muabu,",
3,"wamba ne: Ndi nnujadikila ne: nuenu kanuyi bandamuke, badienze bu bana, kanuakubuela mu Bukalenga bua mu diulu to.",
4,"Udi mupite bakuabu mu Bukalenga bua mu diulu ngudi udipuekesha, udienza bu muana ewu.",
5,"Muntu udi wakidila muana bu ewu mu dina dianyi, udi ungakidila meme.",
6,"— Yonsu udi wenzeja umue wa ku bana aba badi bangitaba bualu bubi, mbimpe bamusuike dibue dinene dia tshipelelu mu nshingu, bamuele muinshi mua mayi manene.",
7,"Diakabi didi panu, bualu bantu badi bafikisha bakuabu ku bubi. Malu a nanku neenzeke amu kuenzeka. Kadi diakabi ndia muntu udi wenzeja bantu bualu bubi nanku!",
8,"Pikala tshianza tshiebe, nansha dikasa diebe, bikuenzeja bubi, ubikose, ubimanshe mutantshi mule. Mbipite buimpe ubuele mu muoyi ne tshianza tshimue, nansha ne dikasa dimue, pa mutu pa wewe kuikala ne bianza bibidi, kabidi ne makasa abidi, bakuele mu kapia ka kashidi.",
9,"Pikala disu diebe dikuenzeja bubi, uditonkone, udimanshe mutantshi mule. Mbipite buimpe ubuele mu muoyi ne disu dimue, pa mutu pa wewe kuikala ne mesu abidi, bakuele mu tshikutu tshia kapia.",
10,"— Kanupepeji nansha umue wa ku badi bu bana. Ndi nnujadikila ne; batumibue ba Mvidi Mukulu, badi balama bana aba, badi mu diulu, bamonangana diba dionsu ne Tatu wanyi udi mu diulu. [",
11,Bualu Muana wa muntu mmuvue kusungidila bavua bajimine.],
12,"Nudi nuamba penu bishi? Padi muntu ne mikoku lukama, umue mujimina, kena ushiya mikuabu makumi tshitema ne tshitema pa mukuna, uya kukeba udi mujimina anyi?",
13,"Ndi nnujadikila ne: padiye uupeta, udi usankidila mukoku ewu bipite disanka didiye nadi bua mikoku makumi tshitema ne tshitema ivua kayiyi mijimine.",
14,Ke mudi Tatuenu wa mu diulu kayi musue ne: umue wa ku badi bu bana aba ajimine.,
15,"— Padi muanenu mukuenzele bibi, uye kumonangana nende bua kumuleja bubi buende. Kadi nuikale nende amu babidi. Pikalaye mukuteleje, wewe ke udi mumupingaje munkatshi muenu. ",
16,"Kadi pikalaye kayi mukuteleje, nupingane kudiye ne muntu umue nansha babidi, bua “Bualu buonsu babujadike kudi bantu babidi nansha basatu, ” mudi Mukanda wa tshijila wamba.",
17,"Kadi padiye kayi musue kuteleja bantu abu, muanyishe Tshisumbu tshia bena ditaba tshilumbu atshi. Padiye kayi musue kuteleja Tshisumbu tshia bena ditaba, umutangile bu muntu udi kayi witaba Mvidi Mukulu, nansha bu mulambuishi wa bitadi.",
18,"— Ndi nnujadikila ne: bionsu binudi nukandika pa buloba, nebabikandike ne mu diulu; bionsu binudi nuanyisha bua babienze pa buloba, nebabanyishe ne mu diulu.",
19,"Ndi nnujadikila kabidi ne: padi babidi ba kunudi pa buloba bumvuangane bua kulomba tshintu mu ditendelela, Tatu wanyi udi mu diulu neabapetshi.",
20,"Bualu, muaba udi bantu babidi nansha basatu badisangisha mu dina dianyi, meme ndi munkatshi muabu.",
21,"Ke Petro kusemena kudi Yezu, umukonka ne: Mfumu, padi muanetu ungenzela amu bibi, ndi mua kumumvuila luse misangu bungi munyi? Yakumbana too ne ku misangu muanda mutekete anyi?",
22,Yezu kumuandamuna ne: To. Tshiena nkuambila ne: ikumbane too ne ku misangu muanda mutekete nansha. Kadi ifike too ne ku misangu makumi muanda mutekete misangu muanda mutekete,
23,Bualu Bukalenga bua mu diulu budi mushindu ewu: Mukalenga wa ditunga uvua mushindike mua kubadika bintu biende bivua kudi bena mudimu bende.,
24,"Amu yeye utuadija kubadika, kufikabu ne muntu uvua ne dibanza dipite bunene.",
25,"Muntu ewu kavua ne kantu ka kuhita dibanza edi. Nanku mukalenga wende kutuma diyi bua bamupane bu mupika, bapane kabidi mukajende, bana bende, ne bionsu bivuaye nabi bua kuhita dibanza diende.",
26,"Kadi muena mudimu awu kutua binu kumpala kua mukalenga wende, umusengelela ne: “Tukija, nenkufute bionsu!”",C616B614C605
27,Mukalenga kumvuila muena mudimu awu luse. Kuanyishaye bua aye. Kumulekelaye ne dibanza mene.,
28,"Muena mudimu awu upatuka mu nzubu, kumonanganaye ne umue wa ku bena mudimu nende, uvua ne dibanza diende dikese. Kumukuataye mu nshingu, tunubela muminu, wamba ne: “Futa dibanza dianyi diudi nadi!”",
29,"Muena mudimu nende kutua binu panshi ku makasa ende, umusengelela ne: “Tukija, nenkufute!”",
30,"Kadi awu kavua musue to. Kumueleshaye mu nzubu wa lukanu, too ne pafutaye dibanza diende.",
31,"Bena mudimu nende bamona bionsu abi, kubungamabu bikole, kuyabu kulondela mukalenga wabu bivua bienzeka.",
32,"Nanku mukalenga kubikidisha muena mudimu awu, umuambila ne: “Wewe udi muena mudimu wa lonji. Meme kukulekela dibanza diebe dionsu, bua pauvua munsengelele.",
33,"Nanku wewe kabidi uvua mua kumvuila mukuebe luse, bu mumvua meme mukumvuile.”",
34,"Mukalenga kufika munda bikole, kufila muena mudimu awu kudi bena tshinyangu, bua banukengeshe too ne pafutaye dibanza adi dionsu.",
35,"Yezu kushikila apa, kuamba ne: Ke mudi Tatuanyi udi mu diulu mua kunuenzela, panudi kanuyi nulekelangana bilema ne muoyi wenu mujima.",
1,"Yezu mumane kuamba malu onsu aa, kumukaye mu Ngalileya, bua kuya mu buloba bua Yudeya, dia muamua dia musulu wa Yardene.",
2,Bantu bavule bavua bamulonda kuine aku. Yezu uvua ujikijamu babeedi masama.,
3,"Baparushe bakuabu kusemena kuvua Yezu bua kumuteta. Kumukonkabu ne: Bilondeshile mikenji yetu, mulume udi mua kuipata mukajende pa bualu buonsu anyi?",
4,"Yezu kuandamuna ne:  Kanuena babale tshidi mukanda wa Mvidi Mukulu ulongesha anyi? Badi bafundamu ne: “Ku tshibangidilu, Mufuki wakabenza ewu mulume, ewu mukaji.”",
5,"Pashishe Mufuki kuamba ne: “Ke mudi mulume ushiya tatuende ne mamuende, bua balamatangane ne mukajende. Nanku bonsu babidi nebenze muntu umue.""",
6,"Kabatshiena babidi, kadi badi muntu umue. Nanku muntu kapanduludi tshidi Mvidi Mukulu musange.",
7,"Baparushe kumukonka ne: Kadi Moshe uvua muele mukenji, bua mulume apeshe mukajende mukanda wa dishipa dia dibaka, padiye musue kulekelangana nende, bua tshinyi?",
8,"Yezu kuandamuna ne: Moshe uvua muanyishe bua nuenu kubenga bakaji benu, bualu nudi ne muoyi mupape. Kadi ku tshibangidilu kabivua nanku to.",
9,"Ndi nnujadikila ne: muntu yonsu udi ubenga mukajende, usela mukuabu, udi muena tshiendenda (Katuena tuamba bua bantu badi bangatangana mu buendenda).",
10,"Balongi bende kumuambila ne: Padi bualu bua mulume ne mukaji buikale nanku, ki mbimpe kusela to.",
11,"Yezu kubandamuna ne: Bantu bonsu kabena mua kuanyisha dilongesha edi to, kadi amu badi Mvidi Mukulu mupeshe lungenyi lua kudiumvua.",
12,"Kudi malu mashilangane adi apangisha bantu bua baselangane. Bamue bantu kabena mudi balume, katshia babalela kudi bamamuabu. Bakuabu mbabenze nanku kudi bantu. Banga kabena basela ku budisuile buabu, bualu bua Bukalenga bua mu diulu. Udi mua kumvua dilongesha edi, wasangana kudiumvua anyiee? (Umvuee!)",
13,"Bantu kuya ne bana kudi Yezu, bua abatenteke bianza, abalombele kudi Mvidi Mukulu. Kadi balongi ba Yezu kutandisha bantu abu.",
14,Yezu kuamba ne: Lekelayi bana bavue kundi. Kanubakandiki to. Bualu Bukalenga bua mu diulu mbua badi bu bana.,
15,Kubatentekaye bianza. Pashishe kumukaye muaba awu.,
16,"Muntu kampande uvua muye kudi Yezu, umukonka ne: Mulongeshi, bua meme kupeta muoyi wa kashidi, ndi ne bua kuenza bualu buimpe kaayi?",
17,"Yezu kumuebeja ne:  Udi unkonka bua kumanya bualu budi buimpe bua tshinyi? Udi muimpe udi amu umue. Pawikala musue kupeta muoyi kudiye, itaba ku mikenji yende.",
18,Muntu awu kukonka ne: Ngitabe ku mikenji kaayi? Yezu kuandamuna ne: Kushipi muntu. Kubueledi mukaji wa bende mu nzubu. Kuibi. Kushiminyinyi muntu bualu. ,
19,Nemeka tatuebe ne mamuebe. Nanga mukuebe muudi mudinange wewe mene.,
20,Nsongalume kumuandamuna ne: Ndi mukumbaje mikenji yonsu ayi. Tshindi ne bua kuenza kabidi ntshinyi?,
21,"Yezu kumuandamuna ne: Paudi musue kuikala muakane tshishiki, uye kupana bionsu biudi nabi, wambike bapele makuta abi. Nanku newikale ne biuma mu diulu. Pashishe ufike bua kundonda.",
22,"Kadi nsongalume umvua nanku, kuyaye mubungame bikole, bualu uvua ne mpetu ya bungi.",
23,Pashishe Yezu kuambila balongi bende ne: Ndi nnujadikila bulelela ne: bidi bikole bua muena biuma kubuela mu Bukalenga bua mu diulu.,
24,"Ndi nnujadikila kabidi ne: bu mudibi bikole bua nyama wa kamelu kubuela mu disu dia kashingi, ke mudibi bikole bipite bua muena mpetu kubuelaye mu Bukalenga bua Mvidi Mukulu.",
25,"Balongi bumvua miaku eyi, kukemabu bikole, bakonka ne: Nanku udibu mua kusungila nnganyi?",
26,"Yezu ubatangila, kubambilaye ne: Ebi bidi bikolela bantu. Kadi bionsu bidi biteketela Mvidi Mukulu.",
27,"Ke Petro kuebeja Yezu ne: Mona, tuetu tudi bashiye bionsu bua kukulonda. Kadi tshituapeta ntshinyi?",
28,"Yezu kubambila ne:  Ndi nnujadikila bulelela ne: pasomba Muana wa muntu mu nkuasa wende wa lumu mu buloba bupiabupia, nuenu bavua bandonde, nenusombe penu mu nkuasa dikumi ne ibidi, bua kulumbuluisha bisamba dikumi ne bibidi bia bena Izrayele.",
29,"Kabidi muntu yonsu udi ushiya mu dina dianyi nzubu yende, bana babu ba balume ne ba bakaji, tatuende, mamuende, bana badiye mulele, nansha madimi ende, neapete bipite misangu lukama. Neapete kabidi muoyi wa kashidi.",
30,"Kadi ba bungi badi mpindiewu ba kumpala, nebikale ba ndekelu. Ba bungi badi mpindiewu ba ndekelu, nebikale ba kumpala.",
1,"— Umvuayi: Bukalenga bua mu diulu mbufuanangane ne muena budimi uvua mumuke kuende ne dinda dionsu, bua kuangata bantu ku mudimu, bua badime budimi buende bua nwinyo.",
2,"Uvua mumvuangane nabu bua kubateta difutu divua muena mudimu ne bua kupeta, lukanu lumue lua tshiamu tshitoke tshia mushinga mukole ku dituku. Ke kubatumaye bua badime budimi buende bua nwinyo.",
3,"Kupatukaye kabidi mu njila diba dia tshitema. Kumonaye bantu bakuabu bimane mu tshisalu, kabayi ne mudimu wa kuenza.",
4,Kubambilaye ne: “Nuenu kabidi nuye kukuata mudimu mu budimi buanyi bua nwinyo. Nennutete difutu dikumbane.”,
5,"Ke kuyabu. Muena budimi kupatuka kabidi munda munya, pashishe ku diba isatu wa dilolu, kuenzaye anu momumue.",
6,"Kupatukaye kabidi ku diba itanu wa dilolu, kusanganaye bantu bakuabu bimane mu tshisalu. Kubakonkaye ne: “Dituku dijima nudi amu muaba ewu, kanuyi nukuata mudimu bua tshinyi?”",
7,Bobu kumuandamuna ne: “Bualu muntu ki mmutuangate ku mudimu to.” Ke yeye kubambila ne: “Nanku nuenu kabidi nuye kukuata mudimu mu budimi buanyi bua nwinyo.”,
8,"Dilolu dikumbana, muena budimi bua nwinyo kuambila mfumu wa bena mudimu ne: “Ubikile bena mudimu, ubafute difutu diabu. Utuadije ne bantu ba ndekelu bamvua muangate ku mudimu. Neujikije ne bantu bamvua muangate kumpala.”",
9,"Nanku bavua batuadije mudimu pa diba itanu wa dilolu, kufikabu. Muntu yonsu kuangata lukanu lumue.",
10,"Pavua, bavuabu bangate ku mudimu kumpala, bafike, bavua bela meji ne: netupete bipite bia bakuabu. Kadi bavua bapete pabu muntu yonsu lukanu lumue.",
11,"Kadi, bamane kupeta difutu diabu, kutontololabu bivua muena budimi bua nwinyo muenze,",
12,"bamuambila ne: “Udi mutete bena mudimu, bauvua muangate ku mudimu ku ndekelu, difutu dia momumue ne dietu. Kadi bobu bavua bakuate mudimu amu diba dimue. Tuetu tuvua bakuate mudimu mu munya mukole dituku dijima!”",
13,"Kadi muena budimi kuandamuna umue wa kudibu ne: “Mulunda wanyi, tshiena mudie kantu kebe to. Kuvua muitabe bua kukuata mudimu, kupeta lukanu lumue ku dituku anyi?",
14,"Nanku, angata difutu diebe, umbuka. Ndi musue kufuta muntu umvua muangate ku mudimu ku ndekelu difutu dia momumue ne diebe.",
15,"Tshiena mua kuenza mundi musue ne nkanu yanyi anyi? Udi umvua lubabu, bualu ndi ne muoyi muimpe anyi?”",
16,Ke Yezu kuamba kabidi ne: nanku ba ndekelu nebikale ba kumpala; ba kumpala nebikale ba ndekelu.,
17,"Yezu uvua ubanda ku Yerushalayime. Uvua amu ne balongi bende dikumi ne babidi. Pavuabu baya nkayabu mu njila, uvua ubambila ne:",
18,"— Telejayi. Tudi tubanda ku Yerushalayime. Muana wa muntu nebamufile mu bianza bia bamfumu ba batuangaji, ne bia balongeshi ba mikenji. Nebamufundile tshibawu tshia lufu.",
19,"Nebamufile mu bianza bia benyi. Bantu abu nebamuseke, nebamufute mikaba, nebamupopele pa mutshi mutshiamakane. Kadi papita matuku asatu, neabike ku lufu.",
20,"Ke mukaji wa Zebede kusemena ne bana bende kudi Yezu. Kudielaye panshi, bu muntu udi musue kulomba tshintu.",
21,"Ke Yezu kumukonka ne: Tshiudi ujinga ntshinyi? Mamu awu kumulomba ne: Pawatuadija bukalenga buebe, anyisha bua bana banyi ba balume aba basombe ewu ku diebe dia balume, munga ku diebe dia bakaji.",
22,"Yezu kuandamuna ne:  Kanuena bajingulule tshinudi nulomba nansha. Dikopu dia dikenga dinganua, nudi mua kudinua anyi? Bobu kumuandamuna ne: Tudi mua kudinua.",
23,"Ke Yezu kubambila ne:  Bushuwa, nenunue dikopu dianyi. Kadi meme tshiena mua kujadika udi mua kusomba ku dianyi dia balume, nansha ku dianyi dia bakaji. Nebasombemu kudi bantu badi Tatu mulongoluele miaba eyi.",
24,"Balongi bakuabu dikumi bumvua bualu abu, kufikilabu balongi babidi aba bena muntu munda.",
25,"Ke Yezu kubabikila bonsu, wamba ne: Nudi bamanye ne: bamfumu ba bisamba bikuabu badi batumina bantu babu diyi dia bumfumu. Bantu banene kabidi badi baleja bantu mudibu bamfumu.",
26,"Kadi munkatshi muenu kabiena mua kuenzeka nanku to. Wa kunudi udi musue kuikala ne muanzu, ikala muena mudimu wenu.",
27,"Wa kunudi udi musue kuikala ku mutu kua bonsu, ikala mupika wenu.",
28,"Nanku Muana wa muntu kena mufike bua bamuenzele mudimu, kadi amu bua kukuatshila bantu bakuabu mudimu, ne bua kufila muoyi wende bua kupikula bantu ba bungi.",
29,"Yezu umuka ne balongi bende mu Yeriko, bantu ba bungi kubatonda.",
30,"Mpofu ibidi ivua misombe ku muelelu wa njila. Pumvuyi ne: Yezu udi upita, kuelayi mbila ne: Mfumu, Muana wa Davide, utumvuile luse!",
31,"Bantu kukanyina mpofu ayi bua ipuwe. Kadi ivua amu yela mbila mikole mipite ne:  Mfumu, Muana wa Davide, utumvuile luse!",
32,"Ke Yezu kuimana, kuyibikila, kuyikonka ne: Nudi basue, nnuenzele tshinyi?",
33,"Mpofu kuandamuna ne: Mfumu, mesu etu atabale!",
34,"Yezu kuyumvuila luse, kulenga mesu ayi. Bantu babidi aba kutabala diakamue, kutonda Yezu.",
1,"Yezu ne balongi bende basemena mu Yerushalayime, kufikabu pabuipi ne musoku wa Betfaje, ku mukuna wa Olive. Yezu kutuma balongi bende babidi,",
2,"kubambila ne: Nuye mu musoku ewu udi kumpala kuenu. Nenusanganemu diakamue mpunde mukaji musuika pamue ne muanende. Nuyisulule, nuvue nayi kundi.",
3,"Pikalabu bamba bualu, nuandamune ne: “Mfumu udi nayi dijinga.” Nebanyishe musangu umue bua nuenu kuya nayi.",
4,Ebi bivua bienzeka bua kukumbaja miaku ya muambi ya ne:,
5,"“Ambilayi bena mu Siyone ne: Ke mukalenga wenu awu udi ufika kunudi. Udi mudipuekeshe bikole, mubande pa nyama wa mpunde mukaji, ne pa muana wa nyama wa mpunde.”",
6,Nanku balongi kuya. Kuenzabu bivua Yezu mubambile.,
7,Kufikabu ne nyama wa mpunde mukaji ne muanende. Kutekabu bilamba biabu pa nyama ayi. Yezu kubandapu.,
8,"Bantu bavule kuadija bilamba biabu panshi mu njila. Bakuabu bavua bakosa mabeji a mitshi, baela mu njila.",
9,"Bavua benda kumpala kua Yezu, ne bavua bamulonda mu nyima, bonsu kuela mbila ne: “Lumu tuikale kudi Muana wa Davide! Udi uvua mu dina dia Maweja-Nangila, Mvidi Mukulu amuele lupemba! Lumu bikale kudi Mvidi Mukulu mu diulu!",
10,"Pavua Yezu mubuele mu Yerushalayime, bantu bonsu bavua bapampakana, bakonkangana ne: Ewu nnganyi?",
11,"Bantu bakuabu bavua bandamuna ne: Yezu, muambi, muena Nazarete wa mu Ngalileya.",
12,"Yezu kubuela mu nzubu wa Mvidi Mukulu. Kuipataye mu nzubu amu bantu bonsu bavua basumbisha bintu, ne bavua babisumba. Kutonkolaye mesa a bashintudi ba makuta, ne nkuasa ya basumbishi ba nyunyi ya nkudimba.",
13,Pashishe kubambilaye ne:  Mikanda ya tshijila idi yamba ne: “Nebi-nyike nzubu wanyi ne: ngwa ditendelela.”Kadi nuenu nukadi bamuandamune muaba wa buivi!,
14,Bampofu ne batebuki kusemena kuvua Yezu mu nzubu wa Mvidi Mukulu. Kujikijaye masama abu.,
15,"Bamfumu ba batuangaji, ne balongeshi ba mikenji, kufika munda pa kumona malu a dikema avua Yezu wenza, ne bana bavua bela mbila mu nzubu wa Mvidi Mukulu ne: “Lumu tuikale kudi Muana wa Davide!”",
16,"Kukonkabu Yezu ne: Udi mumvue mudibu bamba anyi? Yezu kubandamuna ne: Eyowa. Kadi kanuena babale Mukanda wa tshijila anyi? Badi bafundamu ne: “Uvua muenze bua bana batekete mene, nansha batshidi bamua mabele, bakutumbishe.”",
17,"Pashishe kubashiyaye, kupatuka mu tshimenga, kuya mu Betanya. Kulalaye muaba awu.",
18,"Butshia dinda, pavua Yezu upingana mu tshimenga, kumvuaye nzala.",
19,"Kumonaye mutshi wa mfiku ku muelelu wa njila. Kuyaye pabuipi nawu, kusangana anu mabeji. Ke kutshipaye mutshi awu ne: Wewe kuakukuama kabidi bimuma kashidi! Diakamue mutshi kuumawu.",
20,"Balongi bamona nanku, kukemabu. Kuebejabu Yezu ne: Mutshi wa mfiku ewu mmuume anu lukasa nanku bua tshinyi?",
21,"Yezu kubandamuna ne: Ndi nnujadikila bulelela ne: nuenu bikale ne ditaba, kanuyi nuela mpata, kanuakuenza anu tshindi muenzele mutshi wa mfiku ewu nansha. Kadi diba adi nenuambile mukuna ewu ne: “Umuke paudi apu, uye kudiela mu mayi manene,” mukuna neuye.",
22,"Bu nuenu nuitaba, nenupete bionsu binudi nulomba mu ditendelela.",
23,"Yezu kubuela mu nzubu wa Mvidi Mukulu. Pavuaye mutuadije kulongesha, bamfumu ba batuangaji, ne bakulu ba bena Yuda, kusemena kudiye, bamukonka ne: Malu audi wenza aa, udi muenze ne bumfumu kaayi? Udi mukupeshe bumfumu ebu nnganyi?",
24,"Yezu kubandamuna ne: Meme kabidi ndi musue kunuela lukonku amu lumue. Nuenu bangandamune, nanku nennuambile bumfumu bundi ngenza nabu bionsu ebi.",
25,"Yowanane, udi mumutume bua kutua bantu mu mayi, Mvidi Mukulu anyi mbantu? Kadi kuelanganabu meji munkatshi muabu nkayabu ne: Tuetu bandamune ne: “mMvidi Mukulu nguvua mumutume,” neatuebeje ne: “Kadi kanuena bitabe Yowanane bua tshinyi?” ",
26,"Tuetu bambe ne: “Bantu ke bavua bantumine,” tudi ne bua kutshina bantu. Bitalu bonsu badi anu bitabe ne: Yowanane mmuambi!",
27,Ke kuandamunabu Yezu ne:  Katuena bamanye to. Nanku Yezu kubandamuna kabidi ne: Meme panyi tshiena nnuambila bumfumu bundi ngenza nabu bionsu ebi.,
28,"Yezu kubakonka kabidi ne: Bua lusumuinu elu, nudi nuamba penu bishi? Muntu uvua ne bana ba balume babidi. Kuambilaye wa kumpala ne: “Muananyi, lelu uye kuenza mudimu mu budimi buanyi bua nwinyo.”",
29,"Muana kubenga ne: “Tshiena musue to.” Kadi pashishe kunyingalalaye bua miaku yende ayi, kuyaye mu budimi.",
30,"Ke tatu awu kulomba kabidi muana muibidi, bua aye ku budimi. Muana kuitaba lukasa ne: “Eyowa, mfumu.” Kadi nanshaye kuya to.",
31,"Ku bana babidi aba, udi muenze tshivua tatuende musue nnganyi? Kumuandamunabu ne: Anu muana wa kumpala.Nanku Yezu kubambila ne: Ndi nnujadikila bulelela ne: balambuishi ba bitadi, ne bakaji bena buendenda, nebanudianjidile mu Bukalenga bua Mvidi Mukulu.",
32,"Bualu Yowanane-Batiste mmufike kunudi, bua kunuleja njila mululame. Kadi kanuena bamuitabe to. Balambuishi ba bitadi, ne bakaji bena buendenda, bakamuitaba. Kadi nansha nuenu bamone bobu benza nanku, kanuena banyingalala nansha kakese, bua numone mua kumuitaba.",
33,— Telejayi lusumuinu lukuabu. Kuvua muntu ne budimi buende. mMukunemu mionji ya nwinyo. Kunyungululaye budimi abu ne lupangu. Kumbulaye kabidi tshiina bua kuasamu tshikaminu tshia maluvu. Kuasaye kazubu katumbuke ka batentekedi.,
34,"Tshikondu tshia kupola tumuma tshikumbana, kutumaye bena mudimu bende kudi bavuaye mushile budimu abu, bua kupeta tuende tumuma.",
35,"Kadi bantu abu kukuata bena mudimu bende abu, kukuma umue, kushipa mukuabu, muisatu kumuasabu mabue.",
36,"Ke muena budimi kutuma tshiakabidi bena mudimu bakuabu ba bungi bapite ba kumpala. Kadi bavua ne budimi, kubenzela anu mushindu umue.",
37,"Ku ndekelu kubatuminaye muanende, wela meji ne: “Nebanemeke muananyi.”",
38,"Kadi bavua ne budimi bamona muana, kuambilanganabu ne: “Ke washala muena budimi wawa. Tuyayi, mmushipe! Nanku netushale ne budimi buende kashidi!”",
39,"Kumukuatabu, kuyabu kumushipela ku mpenga kua budimi.",
40,"Yezu kubakonka ne: Pafika muena budimi, neenze tshinyi ne bavuaye mushile budimi aba?",
41,"Kumuandamunabu ne: Kakumvuila bantu babi aba luse to. Neabashipe bonsu. Neashile bantu bakuabu budimi buende, bua bamupeshe pa diba tshiende tshitupa tshia bimuma bidibu banowa.",
42,"Ke Yezu kubambila ne:  Kanuena banji kubala mukanda wa Mvidi Mukulu anyi? Mbafundemu ne: “Dibue divua bibaki bimansha, ndishale dibue didi dishindika nzubu. Ke mudi Maweja-Nangila muenze nanku. Bualu bua dikema butuvua bamone!",
43,"— Ke Yezu kuamba kabidi ne: ke pandi nnujadikila ne: nebanunyenge Bukalenga bua Mvidi Mukulu, bua kubupesha tshisamba tshidi mua kukuama bimuma bilenga. [",
44,"Muntu wadishinda pa dibue edi, neatshibukilepu. Kadi pikala dibue diponena muntu, nedimuvingutule. ]",
45,Bamfumu ba batuangaji ne Baparushe kumvua nsumuinu ya Yezu. Kujingululabu ne: udi utuamba tuetu.,
46,"Nenku kukebabu muvuabu mua kumukuata. Kadi bavua batshina bantu, bualu bantu bavua bitabe ne: Yezu mmuambi.",
1,"Yezu uvua ulongesha tshiakabidi bantu mu nsumuinu, ubambila ne:",
2,"— Bukalenga bua mu diulu mbufuanangane ne mukalenga wa ditunga, uvua mulongoluele muanende wa balume didia dinene dia dibaka.",
3,Kutumaye bena mudimu bende bua kuvuluija bantu muvuaye mubabikile mu didia edi. Kadi bavuaye mubikile kubengabu.,
4,"Pashishe kutumaye bena mudimu bakuabu, ubambila ne: “Ambilayi bamvua mubikile ne: mpindiewu nkadi mumane kulongolola didia dianyi. Ndi mushipe ngombe milume, ne nyama mikuabu mimpe ya mafuta. Bionsu biakumbanyi! Vuayi mu didia dia dibaka!”",
5,"Kadi bavuaye mubikile kabavua bangata dibikila diende ne mushinga. Kuyabu ku midimu yabu, ewu ku budimi buende, munga ku mishinga yende.",
6,"Bakuabu kukuata bena mudimu, kubakengesha, kubashipa mene.",
7,"Mukalenga kufika munda bikole. Kutumaye tshiluilu tshiende, bua kushipa bashipianganyi aba, ne kuosha tshimenga tshiabu.",
8,"Pashishe kuambilaye bena mudimu bende ne: “Tukadi balongolole didia dia dibaka. Kadi bantu bamvua mubikile, kabatua badikumbanyine to.",
9,"Nenku nuye mu misesu minene ku biibi biatshimenga. Nubikile bonsu banuasangana, bua bafike mu didia.”",
10,"Bena mudimu abu kuya mu misesu minene, kusangisha bonsu bavuabu basangane, babi ne balenga. Nzubu wa didia dia dibaka kuwula bantu tente.",
11,Mukalenga kubuela bua kumona bavua ku mesa. Kumonayemu muntu uvua kayi ne tshilamba tshia dibaka.,
12,"Kumukonkaye ne: “Mulunda wanyi, muudi mubuele apa nunku, kuyi ne tshilamba tshia dibaka, mbishi?” Kadi muntu awu nansha kuandamuna kalu to.",
13,"Nenku mukalenga kuambila bena mudimu ne: “Musuikayi ku makasa ne ku bianza. Numuimanshe pambelu mu midima, bua aye kudidilapu, asumakajilapu menu.”",
14,"Bualu badibu babikile badi bavule, kadi badibu basungule badi bakese.",
15,"Diba adi Baparushe kubuela mu tshipangu, kushindika mua kukuata Yezu mu buteyi ku miaku yende.",
16,"Kutumabu balongi babu bakuabu, ne bamue ba bena Erode, bua kuambila Yezu ne: Mulongeshi, tudi bamanye ne: wewe udi wamba malu malelela. Udi ulongesha amu patoke tshidi Mvidi Mukulu musue bua muntu enze. Kuena utshina bidi bantu bela meji, bualu kuena ukakala muntu. Kuena utshina buneme bua muntu. ",
17,"Nanku anji kutuambila pebe muudi mumone: bilondeshile mikenji yetu, tudi mua kufuta tshitadi kudi mukalenga wa bakalenga muena Rome anyi katufutshi?",
18,"Kadi Yezu uvua mujingulule meji abu mabi. Kubambilaye ne: Nuenu bena mpala ibidi, nudi nunteya bua tshinyi?",
19,Ndejayi makuta anudi nuteta nawu tshitadi. Kumulejabu makuta.,
20,"Yezu kubakonka ne: Mpala ewu ne dina, bidibu bafunde apa, mbia nganyi?",
21,"Kuandamunabu ne: Bia mukalenga wa bakalenga. Ke Yezu kubambila ne: Nunku futayi mukalenga wa bakalenga bintu bidi bunutangila, kadi lambulayi Mvidi Mukulu pende bidi bimutangila.",
22,"Bamane kumvua muvua Yezu muandamune, kukemabu bikole. Kumushiyabu, kuya.",
23,"Dituku adi mene, Basaduke bakuabu kufika kudi Yezu. (Ke bantu badi bamba ne: bafue kabena babika). Kukonkabu Yezu ne:",
24,"— Mulongeshi, Moshe uvua muambe ne: “Muntu mufue, kayi mulele muana, muanabu angate mukaji mukamba, bua asanguile muanabu udi mufue.",
25,"Kuetu eku kuvua bana ba muntu muanda mutekete. Wa kumpala kusela mukaji. Kufuaye, kayi mulele nende muana. Nanku kushilaye muanabu mukaji awu.",
26,"Muanabu kabidi nansha kulela nende; pashishe muisatu, amu nanku, too ne ku wa muanda mutekete.",
27,"Bonsu aba bamane kufua, mukaji kubalonda.",
28,"Nanku dituku diabika bantu bafue, mukaji neikale wa nganyi ku bonsu aba muanda mutekete? Bualu buonsu buabu bavua anu babayende.",
29,Yezu kubandamuna ne: Nudi batupakane bikole! Bualu kanuena bajingulule tshidibu bafunde mu Mukanda wa tshijila. Kanuena nansha bamanye bukole budi Mvidi Mukulu nabu.,
30,"Bualu pabika bantu ku bafue, nebikale bafuanangane ne batumibue ba Mvidi Mukulu badi mu diulu, kabayi baselangana kabidi to.",
31,"Kadi bua dibika dia bafue, kanuena babale bivua Mvidi Mukulu munujadikile ne:",
32,"“Meme ndi Mvidi Mukulu wa Abrahame, Mvidi Mukulu wa Izake, ne Mvidi Mukulu wa Yakobe ”  Nanku Mvidi Mukulu udi Mvidi Mukulu wa bantu badi ne muoyi, ki ngwa bafue to.",
33,"Bantu bavule bavua bamuteleja, kukemabu bikole bua bivuaye mulongeshe.",
34,"Baparushe bumvue ne: Yezu mmushikije Basaduke, kudisangishabu pabu.",
35,"Umue wabu, mulongeshi wa mikenji, uvua musue kuteta Yezu. Kumukonkaye ne:",
36,"— Mulongeshi, mukenji udi munene, mupite mikuabu yonsu, mmukenji kaayi?",
37,"Yezu kumuandamuna ne: “Unange Maweja-Nangila Mvidi Mukulu webe ne muoyi webe mujima, ne bukole buebe buonsu, ne lungenyi luebe lujima.”",
38,"Awu ke mukenji mupite bunene, ne wa kumpala.",
39,"Mukenji muibidi, wa bunene bua momumue, udi nunku: “Unange mukuebe, bu muudi mudinange wewe.""",
40,"Mikenji yonsu ya Moshe, ne bionsu bidi bambi balongesha, bidi amu mu mikenji eyi ibidi.",
41,Baparushe bavua basangile kaba kamue. Yezu kubakonka ne:,
42,— Bua Kristu nudi nuela meji munyi? Udi wa ku ndelanganyi ya nganyi? Bobu kumuandamuna ne: Udi wa ku ndelanganyi ya Davide.,
43,"Yezu kubebeja ne: Kadi mmunyi muvua Davide, uvuabu balombola kudi Mueyelu wa tshijila, umubikila ne: “Mfumu?” Bualu Davide uvua wamba ne:",
44,"“Maweja-Nangila Mvidi Mukulu uvua wamba Mfumu wanyi ne: Somba ku dianyi dia balume, too ne pangateka bena lukuna bebe muinshi mua makasa ebe.”",
45,"Pikala Davide umubikila “Mfumu,” mudi Kristu mua kuikala wa ku ndelanganyi ya Davide mmunyi?",
46,"Muntu nansha umue kavua mua kuandamuna ku lukonku alu. Kutuadija ku dituku adi, muntu nansha umue kavua ukimina kabidi kumuebeja bualu.",
1,Ke Yezu kuambila bantu ne balongi bende pamue ne:,
2,— Balongeshi ba mikenji ne Baparushe badi ne bumfumu bua kumvuija bantu mikenji ya Moshe.,
3,"Nanku nudi ne bua kubatumikila, kukumbaja bionsu bidibu banulongesha. Kadi kanuidikiji mudibu benza to. Bualu kabena benza mudibu balongesha.",
4,"Badi basuika mabuki a bujitu, baambuisha bantu pa makaya abu. Kadi bobu kabena mua kualenga nansha ne munu bua kuambula.",
5,"Badi benza midimu yabu yonsu bua bantu babamone. mBafunde miaku ya tshijila pa mikaba minene, idibu basuika pa mpala nansha ku maboku. Binkutu biabu bidi ne nzemba minene kabidi.",
6,"Mu bibilu bia didia, mbasue kusomba miaba ya bantu baneme. Mu nzubu ya ditendelela ya bena Yuda, badi bajinga kusomba miaba mimpe kumpala kua bantu bakuabu.",
7,"Badi bananga bua bantu bahele muoyi ne kanemu, miaba idi bantu bakungila, kabidi bua bababikile ne: “Mulongeshi.”",
8,Kadi nuenu kabanubikidi ne: “Mulongeshi.” Bualu nudi bonsu bantu bamue. Mulongeshi wenu udi amu umue.,
9,"Pa buloba kanubikidi muntu ne: “Tatu.” Bualu Tatu wenu udi amu umue, wa mu diulu.",
10,"Kabanubikidi kabidi ne: “Muludiki,” bualu nudi ne muludiki amu umue, ke Kristu.",
11,"Udi munene kunudi, adienze muena mudimu wenu.",
12,"Wadibandisha, nebamupuekeshe; wadipuekesha, nebamubandishe.",
13,"— Nuenu balongeshi ba mikenji ne Baparushe, nudi bena diakabi, bualu nudi bena mpala ibidi! Nudi nupangisha bantu, bua kababuedi mu Bukalenga bua mu diulu. Nuenu mene kanuena numubuela. Kanuena nansha banyishe bua babuelemu kudi badi bakeba kubuela.",
14,"Nuenu balongeshi ba mikenji ne Baparushe, nudi bena diakabi, bualu nudi bena mpala ibidi! Nudi nutendelela mutantshi mule, bua bantu banumone bu bantu bimpe. Kadi nudi nunyenga bakaji bakamba bionsu bidibu nabi. Nanku nebanunyoke bikole bipite!",
15,"Nuenu balongeshi ba mikenji ne Baparushe, nudi bena diakabi, bualu nudi bena mpala ibidi! Nudi nutambakana pa buloba bujima, ne pa mayi manene, bua kupeta muntu udi mua kukudimuna mutshima wende. Kadi panudi bamane kumupeta, nudi numupisha tshibawu tshia kapia ka tshinyangu, tshipite tshienu misangu ibidi.",
16,"Nudi bena diakabi, bualu nudi basue kulombola bakuabu, kadi nudi bampofu! Nudi nuamba ne: “Muntu udi uditshipa, utela nzubu wa Mvidi Mukulu, mutshipu kawena umukuata. Kadi muntu udi uditshipa, utela tshiamu tshia mpawungi tshidi mu nzubu wa Mvidi Mukulu, mutshipu udi umukuata.”",
17,"Nudi bantu batshimbakane, bampofu! Tshidi ne mushinga mupite ntshinyi? Tshiamu tshia mpawungi, peshi nzubu wa Mvidi Mukulu, udi uvuija tshiamu tshia mpawungi etshi tshia tshijila?",
18,"Nudi nuamba kabidi ne: “Muntu udi uditshipa, utela tshilambuilu, mutshipu kawena umukuata. Kadi bu yeye uditshipa, utela mulambu udi pa tshilambuilu, mutshipu udi umukuata.”",
19,"Nudi bampofu! Tshidi ne mushinga mupite ntshinyi? Mulambu anyi, peshi tshilambuilu tshidi tshivuija mulambu awu wa tshijila?",
20,"Udi uditshipa, utela tshilambuilu, udi uditshipa, utela tshilambuilu ne bionsu bidipu.",
21,"Udi uditshipa, utela nzubu wa Mvidi Mukulu, udi uditshipa, utela nzubu wa Mvidi Mukulu, ne Mvidi Mukulu mene udi usombamu.",
22,"Udi uditshipa, utela diulu, udi uditshipa, utela nkuasa wa Mvidi Mukulu, ne Mvidi Mukulu mene udi usombapu.",
23,"Nuenu balongeshi ba mikenji ne Baparushe, nudi bena diakabi, bualu nudi bena mpala ibidi! Nudi nulambula Mvidi Mukulu tshia dikumi tshia biakudia bienu, nansha tshia luenyi, tshia tshidibi a luenyi, ne tshia tshikote. Kadi nudi nulengulula malu mapite bunene adi mikenji itulongesha, bu mudi kuenzela bantu bimpe, kufuilangana luse, ne kuitaba Mvidi Mukulu. Kadi ke malu anuvua ne bua kuenza, kanuyi nulengulula makuabu.",
24,"Nuenu nudi basue kulombola bakuabu, kadi nudi bampofu! Nudi nutata maluvu enu, numusha kishi. Kadi kamelu, nudi nukumina!",
25,"Nuenu balongeshi ba mikenji ne Baparushe, nudi bena diakabi, bualu nudi bena mpala ibidi! Nudi nusukula panyima pa dikopu ne pa dilonga. Kadi munda muabi mudi amu biakudia binuvua bibe, nansha bapete ku lukuka.",
26,"Wewe Parushe, udi mpofu! Usukule bangabanga munda mua dikopu. Nanku panyima padi, nepikale pimpe kabidi.",
27,"Nuenu balongeshi ba mikenji ne Baparushe, nudi bena diakabi, bualu nudi bena mpala ibidi! Nudi bafuanangane ne nkita milaba lupemba bimpe.  Idi imueneka mimpe ku mesu. Kadi munda muayi mudi muwule tente ne mifuba ya bantu bafue, kabidi ne bintu bibole bia mishindu yonsu.",
28,"Nuenu kabidi nudi numueneka bu bimpe kudi bantu, kadi munda muenu nudi amu bena mpala ibidi, ne bena malu mabi.",
29,"— Nuenu balongeshi ba mikenji ne Baparushe, nudi bena diakabi, bualu nudi bena mpala ibidi. Nudi nuibakila bambi nkita mimpe. Nudi nulengeja nkita ya bantu bavua bitaba Mvidi Mukulu.",
30,"Nudi nuamba ne: “Bu tuetu bikalepu pavua bankambua betu ne muoyi, katuvua mua kudisangisha nabu bua kushipa bambi nansha!”",
31,Nanku nudi nuitaba munudi ndelanganyi ya bavua bashipa bambi.,
32,"Ee, tungunukayi! Numane mudimu uvua bankambua benu babange!",
33,"Nudi nyoka, kabidi bana ba nyoka! Nudi nuela meji ne: nenupanduke ku kapia ka tshinyangu anyi?",
34,"Nanku telejayi: nennutumine bambi, bena meji, ne balongeshi ba bushuwa ba mikenji. Nenushipe bamue. Nenupopele bakuabu ba mitshi mitshiamakane. Nenutute banga mikaba mu nzubu yenu ya kutendelela. Nenubalondakaje ku tshimenga ne ku tshimenga.",
35,"Nanku nenupie tshibawu tshia bantu bonsu ba pa buloba, bavuabu bashipe kapayi bualu, bituadije ku Abele, muntu muimpe uvua muitabe Mvidi Mukulu, too ne ku Zekarya, muana wa Barakiya, unuvua bashipele pankatshi pa muaba wa tshijila ne tshilambuilu.",
36,"Ndi nnujadikila bulelela ne: nebanyoke bena lelu bibi, bua lufu lua bantu bonsu aba.",
37,"— Yerushalayime, Yerushalayime, wewe udi ushipa bambi, wasa badi Mvidi Mukulu ukutumina mabue, ubashipa! Misangu bungi munyi imvua mujinge kusangisha bantu bebe pandi, bu mudi nzolu usangisha tuana tuende mu mapuapua. Kadi kanuvua basue to!",
38,"Nanku, nzubu wa Mvidi Mukulu wenu awu neashale munda mutupu!",
39,"Ndi nnujadikila ne: kutuadija ku mpindiewu, kanuakummona kabidi, too ne panuela mbila ne: “Udi uvua mu dina dia Maweja-Nangila, Mvidi Mukulu amuele lupemba!",
1,"Yezu uvua upatuka mu nzubu wa Mvidi Mukulu. Pavuaye wenda uya, balongi bende kusemena kudiye bua kumuleja mushindu uvuabu bibake nzubu wa Mvidi Mukulu.",
2,Kadi Yezu kubandamuna ne: Nudi nukema bionsu ebi! Kadi ndi nnujadikila bulelela ne: ku nzubu ewu kakuakushala dibue diambata pa dikuabu to. Bionsu nebiupuke!,
3,"Yezu uvua musombe ku mukuna wa mitshi ya Olive. Ke balongi bende kusemena kudiye bobu nkayabu, bamukonka ne: Utuambile: malu awu neenzeke diba kaayi? Nebimanye bishi ne: ukadi pa kufika, kabidi ne: ndekelu wa buloba ukadi ukumbana?",
4,"Yezu kubandamuna ne: Nuadimukayi! Muntu kanushimi! 5Bualu bantu bavule nebafike, bangata dina dianyi, banuambila ne: “Meme ndi Kristu!” Nebashime bantu ba bungi.",
5,"Bualu bantu bavule nebafike, bangata dina dianyi, banuambila ne: “Meme ndi Kristu!” Nebashime bantu ba bungi.",
6,"Nenumvue mutoyi wa myita ya pabuipi, ne ngumu ya myita ya kule. Kadi kanutshinyi to. Ebi bionsu bidi ne bua kuenzeka; kadi ki nshikidilu wa buloba to!",
7,Tshisamba netshiluishe tshikuabu. Bukalenga nebuluishe bukuabu. Biyole bia nzala nebienzeke. Buloba nebuzakale miaba mishilangane.,
8,Malu onsu awu neikale bu makenga a kumpala adi akuata mukaji pa lulelu.,
9,"Nanku bantu nebanukuate, nebanufile bua banukengeshe. Nebanushipe. Bisamba bionsu nebinukine, bualu nudi nungitaba.",
10,"Tshikondu atshi bavule nebavile ditaba. Nebelelangane tshitungu, bakinangane.",
11,Bambi ba dishima ba bungi nebamueneke. Nebadinge bantu bavule.,
12,Bubi nebuvulangane. Nanku dinanga dia bantu ba bungi nedituye.,
13,"Kadi wananukila too ne ku ndekelu, nebamusungidile.",
14,"Lumu lua Disanka, nebalumanyishe mu buloba bujima, bua kujadikila bisamba bionsu ne: Mvidi Mukulu udi unubikila ku Bukalenga buende. Diba adi, nshikidilu wa buloba neafike.",
15,"— Nenumone tshidibu binyike ne: “Tshinyangu tshipite bubi”, tshivua muambi Danyele mutele.",
16,"Diba adi, badi mu Yudeya, baye kusokoma mu mikuna.",
17,"Wikala ku musonga wa nzubu, katuluki bua kuangata bidi mu nzubu.",
18,"Wikala mu madimi, kapinganyi kuende bua kuangata tshinkutu tshiende.",
19,"Matuku awu, nangananga bamamu badi ne mafu, ne badi bamusha bana, nebakenge!",
20,"Nutendelele Mvidi Mukulu, bua kanunyemi tshikondu tshibi, nansha dituku dia Dikisha!",
21,"Bualu tshikondu atshi, dikenga nedikale dikole, dipite makenga onsu avua menzeke ku ntuadijilu wa bukua bantu, too ne mpindiewu. Makenga a nanku kaakuenzeka kabidi to.",
22,"Bu Mvidi Mukulu kayi mukepeshe bungi bua matuku awu, muntu nansha umue kavua mua kupanda. Kadi mmuakepeshe, bualu bua bantu badiye musungule.",
23,"Nanku pikala muntu unuambila ne: “Tangila, Kristu udi apa,” nansha ne: “Udi kuaka,” kanumuitabi to.",
24,"Bualu baKristu ba dishima ne bambi ba dishima nebamueneke. Nebenze bishima binene, ne malu a dikema, bifuane mua kudinga bantu mene badi Mvidi Mukulu musungule, bu biobi mua kuenzeka.",
25,"Ke meme awu nnumanyisha malu aa, kaayi manji kuenzeka!",
26,Nanku pikalabu banuambila ne: “Nyewu mu tshipela!” kanuyi to. Nansha banuambila ne: “Udi musokome apa!” kanuitabi to.,
27,"Bu mudi muele wa mvula upenya, umuka kudi diba dipatukila, umueneka diakamue ne kudidi dibuelela, ke muafika Muana wa muntu nanku.",
28,"Padi tshitalu, ke padi nyunyi ya mikanku idisangisha.",
29,"— Pajika matuku a dikenga awu, diakamue diba kadiakumueneka kabidi, ngondu kakukenka, mitotu neituke mulu, makole a mulu neanyungakane.",
30,"Tshimanyinu tshia Muana wa muntu netshimueneke mulu. Bisamba bionsu bia pa buloba nebidile miadi. Nebimone Muana wa muntu utuluka mu mavuba, ne bukole bua bungi, kabidi ne butumbi buonsu.",
31,"Mpungi munene neadile. Muana wa muntu neafume batumibue bende ku ntengu inayi ya buloba. Nebasangishe badiye musungule, bafume ku ntengu ne ntengu ya buloba ayi.",
32,"— Nujingulule tshidi mutshi wa mfiku unuleja. Patshidi ntonga mitekete, matamba asasa, nudi bamanye ne: tshikondu tshia luya tshikadi pabuipi.",
33,"Momumue kabidi, panuamona bionsu abi, numanye ne: bualu bunene abu budi pabuipi, bukadi ku tshiibi.",
34,"Ndi nnujadikila bulelela ne: bantu ba tshikondu etshi kabakusa bonsu, bualu bujima abu kabuyi buanji kuenzeka.",
35,Diulu ne buloba nebijimine. Kadi miaku yanyi kashidi kayena ijimina to.,
36,"— Kadi dituku adi, nansha diba adi, muntu nansha umue kena mubimanye, nansha batumibue ba mu diulu, nansha Muana.  Anu Tatu nkayende ke udi mubimanye.",
37,"Muvuabi bienzeka mu matuku a Nowa, ke muikalabi kabidi dituku didi Muana wa muntu ufika.",
38,"Mvula mukole awu kayi muanji kuloka, bantu bavua badia, banua, baselangana, baselesha bana babu ba bakaji, too ne ku dituku divua Nowa mubuele mu buatu.",
39,"Bantu kabavua bajingulule bivua bienzeka. Kupapukilabu amu pasua mvula mukole mupite ubanga kuloka, ubabutula bonsu. Ke muafika Muana wa muntu.",
40,"Diba adi, pikala bantu babidi mu budimi, nebangate umue, bashiye mukuabu.",
41,"Pikala bakaji babidi bapela ntete ku dibue, nebangate umue, balekele mukuabu.",
42,"Dimukayi, bualu kanuena bamanye dituku diafika Mfumuenu.",
43,"Numanye bimpe ne: bu muena nzubu mudianze kumanya diba didi muivi mua kufika butuku, neashale mutabale. Kakumulekela upanda nzubu wende to.",
44,"Ke panudi ne bua kuikala bamane kudilongolola, bualu Muana wa muntu neafike diba dinudi kanuyi belele meji.",
45,"— Muena mudimu muimpe, wa meji, nnganyi? Ngewu udi mfumuende mupeshe mudimu wa kukuba bena mudimu bende, ne wa kubapesha biakudia diba dimpe.",
46,"Muena mudimu assu udi ne diakalenga, pikala mfumuende upingana ku nzubu kuende, umusangana wenza mudimu assu.",
47,Ndi nnujadikila bulelela ne: mfumuende neamupeshe bumfumu bua bintu biende bionsu.,
48,"Kadi pikala muena mudimu essu muntu mubi, neadiambile mundamunda ne: “Mfumuanyi nyessu ujingakana ku luendu.”",
49,"Nanku neatuadije kuluisha bena mudimu nende. Neadie, anue, pamue ne bakuatshiki ba maluvu.",
50,"Kadi mfumuende neafike dituku didi muena mudimu asvu kayi mumutekemene, ne diba didiye kayi mumanye.",
51,"Neanyoke muena mudimu assu bikole. Neamuteke muaba udibu banyoke bena mpala ibidi. Muaba awu neadile muadi, usumakaja menu.",
1,"— Nenku Bukalenga bua mu diulu nebufuanangane ne mishikankunde dikumi, ivua miangate miendu yayi, bua kuya kuakidila muntu uvua mubuele mu dibaka dituku adi.",
2,"Mishikankunde itanu isua mipote, mikuabu itanu ivua midimuke.",
3,"Mipote isua miangate miendu, kadi kayivua miangate mafuta makuabu.",
4,"Kadi midimuke isua miangate miendu, miangate ne milangi ya mafuta.",
5,"Pine apu musedianganyi kavua mufike lukasa to. Mishikankunde yonsu kubunga ne tulu, kulala.",
6,"Mundankulu, kuelabu lubila ne: “Musedianganyi ukadi ufika. Jukayi! Nuye kumuakidila.”",
7,"Nenku mishikankunde yonsu ayi kujuka ku tulu, kulongolola miendu yayi.",
8,"Mipote ayi kulomba ivua midimuke ne: “Tupeshayiku enu mafuta, bualu miendu yetu idi ikeba kujima.”",
9,"Midimuke kuandamuna ne: “Too! Bualu mafuta kaena mua kutukumbana nenu to. Nanku mbimpe nuye kudi bapanyishi, nuye kusumba enu.”",
10,"Nenku kuyayi bua kusumba mafuta. Kadi diba adi musedianganyi kufika. Mishikankunde isua mimane kudilongolola, kubuela nende mu nzubu wa dibaka. Kukangabu tshiibi tshia kumbelu.",
11,"Pashishe mishikankunde mikuabu kufika payi, ikokola ne: “Mfumu, mfumu, utunzuluile!”",
12,Kadi musedianganyi kuandamuna ne: “Ndi nnujadikila bulelela ne: tshiena munumanye to.”,
13,"Nenku ikalayi batabale, bualu kanuena bamanye nansha dituku, nansha diba.",
14,— Bidi bu muntu uvua ukeba kuya ku luendu. Kubikilaye bena mudimu bende. Kubashilaye bintu biende.,
15,"Uvua mushile umue nkanu ya mpawungi nkama itanu, mukuabu nkanu nkama ibidi, muisatu nkanu lukama, bilondeshile bukole buvua yonsu mua kukuata nabu mudimu. Pashishe kuyaye ku luendu.",
16,"Muena mudimu uvua mupete nkanu nkama itanu, diakamue kuya kuenduluka nayi. Kupetaye minga nkanu nkama itanu.",
17,"Uvua mupete nkanu nkama ibidi, kuenza kabidi momumue. Kupetaye minga nkama ibidi.",
18,"Kadi uvua mupete nkanu lukama, kuyaye kumbula tshiina mu buloba, kusokokamu nkanu ya mfumuende ayi.",
19,"Matuku mavule apita, mfumu wa bena mudimu aba kupingana, kubadika bintu ne bena mudimu bende.",
20,"Muena mudimu uvua mupete nkanu nkama itanu, kusemena kudi mfumu, kumuleja minga nkanu nkama itanu, wamba ne: “Mfumu, uvua munshile nkanu nkama itanu. Angataku minga nkama itanu eyi indi mupete.”",
21,"Mfumuende kumuandamuna ne: “Bimpe, muena mudimu wanyi muimpe, muitabi wa ku diyi dianyi. Uvua mukumbaje bimpe mudimu webe ne bintu bikese bindi mukushile. Nanku nenkushile bidi ne mushinga wa bungi. Buelaku mu tshibilu tshianyi, tusanke nebe.”",
22,"Pashishe uvua mupete nkanu nkama ibidi, kusemena kabidi, wamba ne: “Mfumu, uvua munshile nkanu nkama ibidi. Angataku minga nkama ibidi eyi indi mupete.”",
23,"Mfumuende kumuamba ne: “Bimpe, muena mudimu wanyi muimpe, muitabi wa ku diyi dianyi. Uvua mukumbaje bimpe mudimu webe ne bintu bikese bindi mukushile. Nanku nenkushile bidi ne mushinga wa bungi. Buelaku mu tshibilu tshianyi, tusanke nebe.”",
24,"Ku ndekelu muena mudimu uvua mupete nkanu lukama, kusemena kabidi, wamba ne: “Mfumu, mvua mukumanye muudi muntu wa malu makole. Udi unowa, paudi kuyi mukune; waka, paudi kuyi mumiamine ntete.",
25,"Mvua ne bowa. Nanku meme kuya kusokoka nkanu yebe mu buloba. Angataku bintu biebe, mbiebi!”",
26,"Mfumuende kuandamuna ne: “Muena mudimu mubi, wa lulengu! Uvua mumanye mundi nnowa, tshiyi mukune; ngaka, tshiyi mumiamine ntete.",
27,"“Nanku uvua ne bua kuteka nkanu yanyi mu nzubu wa bantu bavua mua kuenduluka nayi, bua mu dipingana dianyi ngapeta nkanu yanyi, ne mikuabu ya kasombela.",
28,Nenku munyengayi nkanu idiye nayi. Nuyifde kudi muntu udi ne nkanu nkama itanu.,
29,"Bualu muntu yonsu udi ne tshintu, nebamupeshe bikuabu, bua biende bivulangane bipite. Kadi udi kayi ne tshintu, nebamunyenge ne tshikese tshidiye natshi.",
30,"Muena mudimu wa tshianana ewu, musakilayi pambelu mu midima. Adidilemu miadi, atutakaje ne menu.”",
31,"— Dituku diafika Muana wa muntu, kabidi dialejaye butumbi buende buonsu, batumibue ba Mvidi Mukulu bonsu nebikale nende. Neaye kusomba mu nkuasa wende wa butumbi.",
32,"Bisamba bionsu bia pa buloba nebisangile kumpala kuende. Neabuluje bantu ne bakuabu, bu mudi mulami wa nyama wabuluja mikoku ne mbuji ya mpumbu.",
33,"Neateke mikoku ku diende dia balume, mbuji ya mpumbu ku diende dia bakaji.",
34,"Nenku mukalenga neambile bantu badi ku diende dia balume ne: “Vuayi, nuenu badi Tatu wanyi muele lupemba. Angatayi Bukalenga buvuabu banulongoluele, katshia bafuka bukua panu.",
35,"Bualu mvua ne nzala, nuenu kumpesha tshiakudia. Mvua ne nyota, nuenu kumpesha tshiakunua. Mvua muenyi, nuenu kumbueja mu nzubu muenu.",
36,"Mvua butaka, nuenu kumvuadika tshilamba. Mvua nsama, nuenu kunkumbula. Mvua mu lukanu, nuenu kuvua kunsamba.”",
37,"Bantu ba malu mimpe nebamukonke ne: “Mfumu, diba kaayi dimvua bakumone, wewe ne nzala, tuetu kukupesha tshiakudia, nansha ne nyota, tuetu kukupesha tshiakunua?",
38,"Diba kaayi dituvua bakumone wewe muikale muenyi, tuetu kukubueja mu nzubu, nansha wewe muikale butaka, tuetu kukuvuadika tshilamba?",
39,"Diba kaayi dituvua bakumone wewe usama, nansha mu lukanu, tuetu kuvua kukusamba?”",
40,"Mukalenga neabandamune ne: “Ndi nnujadikila bulelela ne: bilenga bionsu binuvua benzele umue wa ku bana betu bakese aba, ke meme unuvua babienzele.”",
41,"Pashishe mukalenga neambile bantu badi ku diende dia bakaji ne: “Umbukayi pandi, nuenu badi Mvidi Mukulu muele mulawu! Nuye mu kapia ka tshiendelele, kavuabu balongoluele diabolu ne batumibue bende!",
42,"Bualu mvua ne nzala, nuenu nansha kumpesha tshiakudia: Mvua ne nyota, nuenu nansha kumpesha tshiakunua.",
43,"Mvua muenyi, nuenu nansha kumbueja mu nzubu. Mvua butaka, nuenu nansha kumvuadika tshilamba. Mvua nsama, nansha mu lukanu, nuenu nansha kuvua kunkumbula.”",
44,"Bobu kabidi nebamukonke ne: “Mfumu, diba kaayi dituvua bakumone wewe ne nzala, ne nyota, kuyi ne nzubu, muikale butaka, usama, muikale mu lukanu, tuetu kubenga ku-kuambuluisha?”",
45,"Mukalenga neabandamune ne: “Ndi nnujadikila bulelela ne: bilenga bionsu binuvua kanuyi benzele umue wa ku bakese aba, ke meme mene unuvua babenge kubienzela.”",
46,"Bavua benza bibi aba, nebaye mu dinyoka dia tshiendelele. Bavua benza bimpe, nebaye mu muoyi wa kashidi.",
1,"Pasua Yezu mumane kulongesha malu onsu aa, kuambilaye balongi bende ne:",
2,"— Nudi bamanye ne: tshibilu tshia Dipita dia Maweja-Nangila netshikaleku, papita matuku abidi. Nebafile Muana wa muntu bua bamupopele pa mutshi mutshiamakane.",
3,"Diba adi bamfumu ba batuangaji ne bakulu ba bena Yuda kudisangisha mu lubanza lua mutuangaji munene, dina diende nKayifa.",
4,"Kupungabu diyi bua kukuatshisha Yezu mu budimu, kumushipesha.",
5,Bavua bamba ne: Katuena mua kumukuata matuku a tshibilu nansha. Bualu bantu badi mua kujula tshimvundu.,
6,"Yezu uvua mu nzubu mua Simone, muena nsudi, mu Betanya.",
7,"Mukaji kampande kufika kudiye ne mulangi wa albatre, muwule ne manananshi a mushinga mukole. Kuelaye Yezu manananshi aa mu mutu pavuaye ku mesa.",
8,"Balongi ba Yezu bamona nanku, kufikabu munda, bamba ne: — Kunyanga bintu nunku bua tshinyi?",
9,"Kabavua mua kusumbisha manananshi aa ku mushinga mukole, kupesha bapele makuta anyi?",
10,"Bu muvua Yezu mumanye tshiyuabu bamba, kubabelaye ne:  Nudi nutatshisha mukaji ewu bua tshinyi?Mmungenzele bualu buimpe.",
11,Bualu nenuikale ne bapele matuku onsu.,
12,"Udi mungele manananshi aa pambidi, mmulongolole mubidi wanyi bua kuujika bimpe.",
13,"Ndi nnujadikila bulelela ne: pa buloba bujima, miaba yonsu yalongeshabu Lumu lua Disanka elu, nebalondele bantu bivua mukaji ewu muenze. Nanku bantu nebamuvuluke.",
14,"Diba adi umue wa ku balongi dikumi ne babidi, dina diende Yudase Iskariyote, kuyaye kudi bamfumu ba batuangaji.",
15,"Kubakonkaye ne:  Nenumpeshe tshinyi pandi mfila Yezu kunudi? Kubalabu nkanu ya tshiamu tshitoke tshia mushinga mukole makumi asatu, kumupeshabu.",
16,"Kutuadija ku diba adi, Yudase kukeba muvuaye mua kufila Yezu kudibu, kamuyi lutatu.",
17,"Dituku dia kumpala mu tshibilu tshia Mampa kaayi mela buanga, balongi kufika kudi Yezu, bamukonka ne: Udi musue tukulongoluele didia dia Dipita dia Maweja-Nangila penyi?",
18,"Yezu kubandamuna ne:  Nuye mu tshimenga kua muntu kampanda, numuambile ne: “Mulongeshi udi wamba ne: diba dianyi didi pabuipi. Meme ne balongi banyi, netuenzele tshibilu tshia Dipita dia Maweja-Nangila kuebe.”",
19,Balongi kuenza muvua Yezu mubambile. Kulongololabu didia dia Dipita dia Maweja-Nangila.,
20,Ku dilolu Yezu kusomba ne balongi dikumi ne babidi ku mesa bua kudia.,
21,"Pavuabu badia, Yezu kuamba ne: Ndi nnujadikila bulelela ne: umue wa kunudi neanyile mu tshitungu.",
22,"Balongi kunyingalala bikole. Kukonkabu Yezu ku muntu ku muntu ne:  Mfumu, uudi wamba, mmeme anyi?",
23,"Yezu kuandamuna ne: Utuvua bele nende tshianza mu dilongu dimue, ke yeye wampangila.",
24,"Muana wa muntu neafue, mudi Mikanda ya tshijila kulongesha bualu buende. Kadi muntu wapangila Muana wa muntu, mmuena diakabi. Muntu awu kabavua nansha mua kumulela to.",
25,"Yudase uvua upangila Yezu, kumukonka pende ne: Mfumu wanyi, uudi wamba mmeme anyi? Yezu kumuandamuna ne: Muudi muambe amu mmomu.",
26,"Pavuabu badia, Yezu kuangata diampa, kuela Mvidi Mukulu tuasakidila, kudikosolola, kudiabanyina balongi bende, ubambila ne: Angatayi, nudie, etshi mmubidi wanyi.",
27,"Pashishe kuangataye dikopu dia maluvu a nwinyo, kuelaye kabidi Mvidi Mukulu tuasakidila, kudipesha balongi bende, wamba ne:  Nuayi bonsu bidi mu dikopu edi. ",
28,"Bualu mmashi anyi, adi ashindika ndondu udi Mvidi Mukulu utua ne bantu, adibu bapuekesha bua kujimijila bantu bonsu mibi yabu.",
29,"Ndi nnujadikila ne: kutuadija ku mpindiewu, tshiakunua kabidi nwinyo ewu, too ne ku dituku dinganua nenu nwinyo mupiamupia mu Bukalenga bua Tatu wanyi.",
30,Kuimbabu misambu ya tshibilu.  Pashishe kuyabu ku mukuna wa Olive.,
31,"Ke Yezu kuambila balongi bende ne:  Butuku ebu, nenunyeme bonsu, nunshiye nkayanyi. Bualu mu Mikanda ya tshijila mbafunde ne: “Nenshipe mulami wa mikoku, yoyi neitangalake.”",
32,"Kadi meme mumane kubika ku lufu, nenye kunuindila mu Ngalileya.",
33,"Ke Petro kumuandamuna ne: Nansha bonsu banyema, bakushiya, kadi meme tshiakunyema to.",
34,"Yezu kumuambila ne: Ndi nkujadikila bulelela ne: butuku ebu, tshitala katshiyi tshianji kusama, wewe newikale mumane kunwila misangu isatu ne: tshiena mumumanye to.",
35,"Petro kumuambila ne: Kashidi tshiakukuvila ne: tshiena mumumanye to. Nansha bua lufu, netufue nebe.
Balongi bakuabu bonsu kuamba kabidi amu nanku.",
36,Ke Yezu ne balongi bende kufika mu lupangu ludibu binyika ne: Ngetsemani.  Kubambilaye ne: Sombayi apa. Ntshidi mpengama kuaka bua kutendelela.,
37,"Ke Yezu kuya ne Petro, kabidi ne bana babidi ba Zebede. Kutuadijaye kubungama ne kupampakana.",
38,Nanku kubambilaye ne: Muoyi wanyi udi ne dibungama dia lufu. Shalayi apa. Kanuladi tulu to. Tuikale batabale bonsu.,
39,"Yezu kupengama katantshi, kudiela mpala panshi, utendelela, wamba ne: Tatu wanyi, pikalabi mua kuenzeka, ungumushile dikopu edi dia dikenga. Kadi bienzeke muudi musue wewe, kabienzeki mundi musue meme.",
40,"Yezu kupingana kudi balongi bende, kubasangana balale tulu. Kukonkaye Petro ne: Kanuvua ne bukole bua kushala nanyi batabale nansha bua diba dimue bua tshinyi? 41Tabalayi. Tendelelayi, bua kanubuedi mu mateyi. Muoyi wa kuenza bimpe nudi nawu, kadi bukole bua kubikumbaja, kanuena nabu.",
41,"Tabalayi. Tendelelayi, bua kanubuedi mu mateyi. Muoyi wa kuenza bimpe nudi nawu, kadi bukole bua kubikumbaja, kanuena nabu.",
42,"Ke Yezu kuya kutendelela ku luseke musangu muibidi, wamba ne: Tatu wanyi, bu dikopu edi kadiyi mua kumuka kundi, tshiyi mudinue, bienzeke amu muudi musue!",
43,"Kupinganaye tshiakabidi kudi balongi bende, kubasangana balale bikole. Mesu abu avua maneme bujitu.",
44,"Yezu kubashiya kabidi, kuya kutendelela ku luseke musangu muisatu, wambulula amu miaku ya momumue.",
45,"Pashishe kupinganaye kudi balongi bende, kubambila ne:  Nutshidi anu balale, bikishe? Monayi diba didibu bafila Muana wa muntu mu bianza bia bantu babi ndimane kukumbana.",
46,"Jukayi! Tuyayi! Tangilayi, muntu udi umfila kudibu, nyeye awu!",
47,"Patshivua Yezu wakula nanku, Yudase, umue wa ku dikumi ne babidi, kufika ne bantu bavule, bikale ne miele, kabidi ne mitshi. Ke bamfumu ba batuangaji ne bakulu ba bena Yuda bavua babatuma.",
48,"Nanku Yudase uvua mupangile Yezu, ukavua mumane kumanyisha bantu ne: “Ungatua mishiku awu, ke yeye unudi nukeba, numukuate!”",
49,"Ke Yudase kufika diakamue kudi Yezu, umuela muoyi: Mfumu, muoyi awu! Pashishe kumutuaye mishiku.",
50,"Yezu kumuamba ne: Mulunda wanyi, tshiudi musue kuenza, utshikumbaje lukasa. Nanku bavua Yudase nabu kusemena kudi Yezu, kumukuata, kumulama bikole.",
51,"Umue wa ku bavua ne Yezu kupatula muele wende, kutapa muena mudimu wa mutuangaji munene, kumukosa ditshi.",
52,"Ke Yezu kumuamba ne: Pingaja muele webe mu tshibubu. Bualu yonsu watula muele, neafue ku muele.",
53,"Kuena mumanye ne: ndi mua kubila Tatu wanyi, Yeye kuntumina amu mpindiewu batumibue bende bapite pa bisumbu dikumi ne bibidi bua kungambuluisha.",
54,"Kadi meme muenze nanku, malu adi mu Mikanda ya tshijila neakumbane bishi? Bualu mu mikanda amu mbafunde ne: bienzeke amu nanku.",
55,"Diba mene adi Yezu kukonka bantu ne: Nuvua ne bua kufika ne miele ne mitshi bua kunkuata meme anyi? Ndi muivi anyi? Mvua ndongesha matuku onsu mu nzubu wa Mvidi Mukulu, kadi kanuena bankuate to.",
56,"Kadi bionsu abi mbienzeke bua kukumbaja miaku ya bambi idibu bafunde mu Mikanda ya tshijila. Ke balongi bende bonsu kumushiya, kunyema.",
57,"Bavua bakuate Yezu, kuyabu kumufila kua Kayifa, mutuangaji munene, mu nzubu muvua balongeshi ba mikenji ne bakulu ba bena Yuda basangile.",
58,"Petro uvua ulonda Yezu pa bule, too ne ku lupangu lua mutuangaji munene. Kubuelaye mu lubanza. Kusombaye pamue ne bena mudimu bavua balama tshiibi, bua kumona muakosabu tshilumbu.",
59,"Bamfumu ba batuangaji ne bena Tshipangu tshikulu bonsu, bavua bakeba bualu bua dishima bua kudingila Yezu, bua bamone mua kumufundila tshibawu tshia lufu.",
60,"Kadi nansha muvua bantu bavule bafike bua kumudingila malu, kabakapeta bualu nansha bumue to. Ku ndekelu bantu babidi kufika, ",
61,"61bamba ne: Muntu ewu uvua wamba ne: “Ndi mua kupula nzubu wa Mvidi Mukulu ewu, kumuibakulula mu matuku asatu.”",
62,"Ke mutuangaji munene kujuka, kukonka Yezu ne: Kuena wandamuna anyi? Malu adi bantu aba bakujadikila ngwowu anyi?",
63,"Kadi Yezu uvua amu mupuwe. Ke mutuangaji munene kukonka Yezu ne: Mu dina dia Mvidi Mukulu udi ne muoyi, ndi nkulomba bua utuandamune, uditshipe. Udi Kristu, Muana wa Mvidi Mukulu anyi?",
64,Ke Yezu kumuandamuna ne: Muudi muambe amu mmomu. Kadi ndi nnujadikila ne: kutuadija ku mpindiewu nenumone Muana wa muntu musombe ku dia balume dia Mvidi Mukulu wa bukole buonsu. Nenumumone kabidi upueka mu mavuba a mu diulu.,
65,"Ke mutuangaji munene kudipanda bilamba, wamba ne:  Mmupende Mvidi Mukulu! Katutshiena tukengela bajadiki ba bualu ebu kabidi to! Nudi bumvue amu mpindiewu mudiye mupende Mvidi Mukulu.",
66,Nudi nukosa tshilumbu tshiende bishi? Kumuandamunabu ne: Muntu awu mmuena tshibawu! Tshiende ndufu!,
67,"Pashishe bamue kumufuila mate mu mpala, kumututa bisusu. Bakuabu kumukuma mapi,",
68,"bamba ne: Wewe Kristu, utshinke, utuambile: udi mukutute nnganyi?",
69,"Petro uvua mu lupangu, musombe pambelu. Muena mudimu mukaji kusemena kudiye, umuamba ne:  Wewe kabidi uvua ne Yezu, muntu wa mu Ngalileya awu.",
70,"Kadi Petro kuyila, bantu bonsu bateleja, wamba ne: Tshiena mumanye buudi musue kuamba.",
71,"Pashishe Petro kuya ku tshiibi tshia lupangu. Mukuabu mukaji muena mudimu kumumona, kuambila bantu bavua kaba aku ne: Muntu ewu uvua ne Yezu wa mu Nazarete.",
72,"Ke Petro kuyila tshiakabidi, ujadika ne: Ndi nditshipa ne: Tshiena mumanye muntu ewu to.",
73,"Kunyima kua katupa, bavua muaba awu, kusemenabu kudi Petro, bamuamba ne: Bulelela udi umue wa kudibu. Tudi bumvue ku ngakuilu webe kuudi ufuma!",
74,"Ke Petro kuamba ne: Bu meme nshima, Mvidi Mukulu annyoke! Ndi nditshipa ne: tshiena mumanye muntu ewu nansha! Amu diba adi, tshitala kusamatshi.",
75,"Petro kuvuluka tshivua Yezu mumuambile ne: “Tshitala katshiyi tshianji kusama, newikale mumane kunwila misangu isatu ne: tshiena mumanye muntu awu to. ” Ke Petro kupatuka, wenda udila bikole.",
1,"Patshiatshia, bamfumu bonsu ba batuangaji, ne bakulu ba bena Yuda, kupunga diyi dia kushipesha Yezu.",
2,"Kumusuikishabu mionji, kuyabu nende kua Pilate, muena Rome, uvua mulombodi wa ditunga adi.",
3,"Yudase, uvua mupangile Yezu, umona ne: tubafundile Yezu tshibawu tshia lufu, kunyingalalaye. Kuyaye kupingajila bamfumu ba batuangaji ne bakulu ba bena Yuda, nkanu makumi asatu ya tshiamu tshitoke ayi.",
4,"Kubambilaye ne:  Ndi muenze bibi, mufikishe ku lufu muntu udi kayi ne bualu. Kadi kumuandamunabu ne: Bualu buetu anyi? Abu mbualu buebe!",
5,"Yudase kuimansha nkanu ayi mu nzubu wa Mvidi Mukulu, kumukaye. Pashishe kuyaye kudiowa.",
6,"Bamfumu ba batuangaji kuangula nkanu ayi, bamba ne: Mikenji yetu kayena mianyishe bua kuela nkanu eyi mu tshibutshilu tshia mu nzubu wa Mvidi Mukulu, bualu mmushinga mufume ku mashi a bantu.",
7,"Bobu bamane kumyuangana, kusumbabu budimi bua mufumbi wa ngesu ku nkanu eyi, bua kujikamu benyi.",
8,Ke padibu binyika budimi abu ne ku lelu ne: “mBudimi bua mashi.”,
9,"Nanku miaku ya muambi Yirmeya kukumbanayi ya ne: “Kuangatabu nkanu makumi asatu ya tshiamu tshitoke tshia mushinga mukole (ke mushinga uvua bena Izrayele bumvuangane bua kufuta bualu buende),",
10,"kusumbabu nayi budimi bua mufumbi wa ngesu, bu muvua Maweja-Nangila mungambile bua kuenza.",
11,Yezu kuimana kumpala kua mulombodi wa ditunga adi. Awu kumuebeja ne: — Udi mukalenga wa bena Yuda anyi? Yezu kuandamuna ne: Anu muudi muambe amu.,
12,"Kadi pavua bamfumu ba batuangaji ne bakulu bamusonguela, kavua wandamuna to.",
13,Ke Pilate kumukonka ne: Kuena mumvue malu onsu adibu bakufunda anyi?,
14,Kadi Yezu kavua mumuandamune kalu nansha kamue. Nanku mulombodi wa ditunga kukema bikole.,
15,"Mu tshibilu tshionsu tshia Dipita dia Maweja-Nangila, mulombodi wa ditunga uvua ne tshibidilu tshia kulekela muena lukanu umue, uvua bantu mua kusungula.",
16,"Nanku tshikondu atshi, kuvua muena lukanu wa dilambu. Dina diende Yezu Barabase.",
17,"Ke Pilate kukonka bantu bavua basangile muaba awu ne: Unudi basue nnulekele, nnganyi? Yezu Barabase anyi, peshi Yezu udibu binyika ne: nKristu?",
18,Bualu Pilate uvua mumanye bimpe ne: bena Yuda mbafunde Yezu kudiye anu bualu bavua nende lukuna.,
19,"Pavua Pilate mu kabadi ulumbuluisha, mukajende kumutumina mukenji ne: “Kubuelakanyi mu tshilumbu tshia muntu udi kayi ne bualu awu. Bualu butuku bua lelu, ndi mukenge bikole mu tshilota bualu buende.”",
20,"Bamfumu ba batuangaji ne bakulu kuambila bantu ne: nulombe bua balekele Barabase, bafundile Yezu tshibawu tshia lufu.",
21,"Mulombodi kubakonka kabidi ne: — Ku babidi aba, unudi basue nnulekele, nnganyi? Bobu kumuandamuna ne: Anu Barabase!",
22,"Ke Pilate kubebeja ne: Kadi Yezu udibu binyika ne: Kristu, ngenze nende tshinyi? Bonsu kuandamuna ne: Umupopele pa mutshi mutshiamakane!",
23,"Pilate kubakonka ne: Mmuenze bualu bubi kaayi? Kadi kuelabu mbila mikole mipite, bamba ne: Umupopele pa mutshi mutshiamakane!",
24,"Pilate umona ne: kumuena mushindu wa kutungunuka, bualu mutoyi wa bantu uvua anu wenda uvulangana, kuangataye mayi, kowaye bianza, bantu batangile,  wamba ne: Tshilumbu tshia lufu lua muntu ewu katshinkuatshi! Buenu bualu!",
25,"Bantu bonsu kuandamuna ne:  Bua lufu luende, batunyoke amu tuetu ne bana betu!",
26,"Nanku Pilate kubalekela Barabase, kututshisha Yezu mikaba. Kutumaye kabidi diyi bua bapopele Yezu pa mutshi mutshiamakane.",
27,Basolayi ba Pilate kuya ne Yezu mu lubanza lua mulombodi wa ditunga. Kunguilabu bonsu muaba uvua Yezu.,
28,"Kuvulabu Yezu bilamba, kumuvuadika tshinkutu tshikunze.",
29,"Pashishe kujingabu tshikata tshia mionji ya meba, kumuasa ku mutu. Kumupeshabu dilenga mu tshianza tshiende tshia balume. Bavua batua binu kumpala kuende, bamuseka ne: Muoyi, mukalenga wa bena Yuda!",
30,"Bavua bamutuila mate, bangata dilenga, bamufuta nadi ku mutu.",
31,"Bobu bamane kumuseka, kumuvulabu tshinkutu, kumuvuadika bilamba biende, kuya nende bua bamupopele pa mutshi mutshiamakane.",
32,"Pavuabu bumuka mu tshimenga, kusangilabu ne muntu wa mu musoku wa Sirene. Dina diende nSimone. Basolayi kumukolela bua ambule mutshi mutshiamakane wa Yezu.",
33,"Pilate umona ne: kumuena mushindu wa kutungunuka, bualu mutoyi wa bantu uvua anu wenda uvulangana, kuangataye mayi, kowaye bianza, bantu batangile,  wamba ne: Tshilumbu tshia lufu lua muntu ewu katshinkuatshi! Buenu bualu!",
34,"Muaba awu kupeshabu Yezu nwinyo, musambakaja ne bintu bia bululu. Yezu ulabula, kubengaye mua kunua.",
35,"Kumupopelabu pa mutshi mutshiamakane. Kuabanyanganabu bilamba biende, bilondeshile muvuabu batshinke.",
36,Pashishe kusombabu muaba awu bua kumulama.,
37,"Kufundabu pa dibaya miaku idi ileja bualu buvuabu bamushipele ne: “Ewu Yezu, mukalenga wa bena Yuda.” Kupopelabu dibaya adi pa mutshi mutshiamakane kulu kua mutu wende.",
38,"Pashishe bavua bapopela kabidi bivi babidi pa mitshi mitshiamakane, ewu ku dia balume, mukuabu ku dia bakaji dia Yezu.",
39,"Bantu bavua bapitshila muaba awu, bavua bashikula mutu, bapenda  Yezu,",
40,"bamba ne: Wewe uvua musue kuupula nzubu wa Mvidi Mukulu, kuasulula mukuabu mu matuku asatu. Nanku dipandisha wewe muine. Pawikala Muana wa Mvidi Mukulu, tuluka ku mutshi mutshiamakane!",
41,"Bamfumu ba batuangaji, balongeshi ba mikenji, ne bakulu, bavua bamuseka kabidi, bamba ne:",
42,"— Yeye ewu uvua musungidile bantu bakuabu. Kadi kena mua kudisungidila bua tshinyi? Yeye kena mukalenga wa Izrayele anyi? Atuluke mpindiewu ku mutshi mutshiamakane, netumuitabe!",
43,"Uvua mutekemene kudi Mvidi Mukulu. Nanku bu Mvidi Mukulu umunanga bushuwa, amusungidile mpindiewu! Bualu uvua ujadika ne: “Ndi Muana wa Mvidi Mukulu.”",
44,"Bivi bavuabu bapopela pa mitshi mitshiamakane pabuipi ne Yezu, bavua bamupenda kabidi amu nanku.",
45,"Munda munya, midima kuenzeka mu ditunga dijima. Kunengayi meba asatu.",
46,"Pa diba disatu dia musendamu, Yezu kuela diyi dikole ne: — Eli, Eli, lama sabaktanyi? (mmumue ne: “Mvidi Mukulu wanyi, Mvidi Mukulu wanyi, wakundekela bua tshinyi?"")",
47,"Bantu bakuabu bavua muaba awu bumvua nanku, kuambabu ne: Udi ubikila Eliya!",
48,"Diakamue umue wa kudibu kuya lukasa, kuambula musukulampampa, kuutuaye mu maluvu a buanji, kuusuika ku lusongu lua dilenga, kuusemejila Yezu bua anue.",
49,"Kadi bantu bakuabu kuamba ne:  Indila, tutangile Eliya, ne wafika bua kumusungidila!",
50,"Yezu kuela kabidi lubila lukole, kukula muoyi.",
51,"Diba adi, tshilamba tshiyuabu balembeleje mu nzubu wa Mvidi Mukulu kupandikatshi kulu ne panshi bitupa bibidi. Buloba kuzakala, mbuebue kuela mitanta, ",
52,"nkita kubuluka. Bantu bafue ba bungi bavua bitaba Mvidi Mukulu, kubikabu.",
53,"Kupatukabu mu nkita. Yezu mumane kubika ku lufu, kubuelabu mu tshimenga tshia tshijila tshia Yerushalayime. Bantu ba bungi bavua babamone mu tshimenga amu.",
54,"Mulombodi wa basolayi muena Rome, ne basolayi bende bavua balame Yezu pamue nende, bamona muvua buloba buzakala, ne bionsu bitua bienzeka, kutshinabu bikole, bamba ne: “Muntu ewu utua Muana wa Mvidi Mukulu bulelela!”",
55,"Bakaji ba bungi batua kuine aku, batangile pa bule. Bobu ke bavua balonda Yezu biangatshile ku Ngalileya bua kumuambuluisha.",
56,"Munkatshi muabu mutua Mariya wa mu tshimenga tshia Magdala, Mariya mamuende wa Yakobe ne Yozefe, ne mamuende wa bana ba Zebede.",
57,"Dilolu, muena biuma wa mu tshimenga tshia Arimateya kufika. Dina diende Yozefe. Utua kabidi mulongi wa Yezu.",
58,Kuyaye kua Pilate bua kulomba tshitalu tshia Yezu. Nanku Pilate kuanyisha bua batshipeshe Yozefe.,
59,"Awu kutshiangata, kutshikuta mu tshilamba tshipiatshipia.",
60,"Pashishe kulongaye tshitalu atshi mu lukita luende lupialupia, luvuaye mumbuishe mu lubuebue. Kubungulujaye dibue dinene bua kubuikila mushiku wa lukita, kuyaye.",
61,"Mariya wa mu Magdala, ne Mariya mukuabu, bavua muaba awu, basombe, batangila ku lukita.",
62,"Butshia dinda, mmumue ne dituku dia Dikisha,",
63,"Kumuambilabu ne: Mukalenga, tudi tuvuluka muvua muena dishima ewu, pavuaye ne muoyi, muambe ne: “Kunyima kua matuku asatu, nembike ku bafue.”",
64,"Nanku anyisha, utume diyi bua balame lukita too ne dituku disatu, bua balongi bende kabavu kuiba tshitalu tshiende, bambila bantu ne: “Wabiki ku bafue.” Dishima dia nanku nedikale dibi dipite dia kumpala.",
65,"Pilate kubambila ne: Ke basolayi aba. Nuye nabu, balame lukita bimpe munudi basue.",
66,"Nanku kuyabu kulongolola mudimu wa kulama lukita. Kutuabu dibue divua dibuikila lukita tshitampi, kushiyabu basolayi bua balulame.",
1,"Dituku dia Dikisha dimane kupita, patshiatshia dituku dia kumpala dia lumingu, Mariya wa mu Magdala, ne Mariya mukuabu, kufikabu bua kumona lukita.",
2,"Diakamue buloba kuzakala bikole. Mutumibue wa Maweja-Nangila kutuluka mu diulu, kubunguluja dibue divua ku lukita ku luseke, kusombapu.",
3,Mutumibue awu uvua ukenka bu muele wa mvula. Bilamba biende bivua bitoke too bu ndanda.,
4,"Basolayi bavua balama lukita, kukuatshikabu bowa, kuzakala, kufua tshipuka.",
5,"Ke mutumibue awu kuambila bakaji ne:  Kanutshinyi to. Ndi mumanye ne: nudi nukeba Yezu, uvuabu bapopele pa mutshi mutshiamakane.",
6,Kena apa to. Ukadi mubike ku bafue muvuaye muambe. Kanumonayi muaba uvua tshitalu tshiende.,
7,Nanku nuye lukasa. Nuambile balongi bende ne: “Ukadi mubike ku bafue. Udi unudianjidila mu Ngalileya.  Ke muaba unuaya kumumuena.” Ke tshimvua ne bua kunuambila.,
8,"Bakumuka lukasa lukasa ku lukita, ne disanka dinene, kabidi ne bowa munda tente. Kuyabu lubilu bua kumanyisha balongi ba Yezu bualu abu.",
9,"Diakamue Yezu kusambakena nabu, wamba ne: Bupole buikale nenu. Kusemenabu pabuipi nende, kumupukila ku makasa, kumukukuila.",
10,"Yezu kubambila ne: Kanutshinyi to. Nuye, nuambile bana betu bua kuyabu mu Ngalileya. Ke muayabu kummuena.",
11,"Patshivua bakaji baya mu njila, basolayi bakuabu balami ba lukita, kufikabu mu tshimenga, balondela bamfumu ba batuangaji bionsu bivua bienzeka.",
12,"Nanku bamfumu ba batuangaji ne bakulu kudisangisha. Kupungabu diyi bua kubuejila basolayi. Kubapeshabu makuta a bungi,",
13,babambile ne: Nenujadike ne: balongi bende mbafike mundankulu. Kuibabu tshitalu tshiende patu-vua balale tulu.,
14,"Kadi pikala mulombodi wa ditunga mumvue bualu abu, netuyukile nende bua kantatshishi.",
15,"Basolayi bavua bangata makuta, kuenzabu muvuabu babambile. Bena Yuda badi balondelangana bualu ebu nanku too ne ku lelu.",
16,"Balongi ba Yezu dikumi ne umue kuya mu Ngalileya, pa mukuna uvuaye mubambile.",
17,"Pavuabu bamumone, bavua bamukukuila. Kadi bamue ba kudibu batshivua belakana.",
18,"Ke Yezu kusemena pabuipi nabu, ubambila ne:  Mvidi Mukulu mmumpeshe bumfumu buonsu mu diulu ne pa buloba.",
19,"Nenku nuye kudi bantu ba bisamba bionsu. Nubenze balongi banyi. Nubatue mu mayi mu dina dia Tatu, dia Muana, ne dia Mueyelu wa Tshijila.",
20,"Nubalongesha kabidi mua kukumbaja bionsu bimvua munuambile. Manyayi ne: Meme nengikale nenu matuku onsu, too ne ku ndekelu kua bidimu.",
